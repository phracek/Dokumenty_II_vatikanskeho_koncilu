<HTML xmlns:v="urn:schemas-microsoft-com:vml" xmlns:o="urn:schemas-microsoft-com:office:office">
<head>

<meta http-equiv="Content-Type" content="text/html; charset=iso-8859-1">
<meta name="description" content="Constitutio Dogmatica de Ecclesia Lumen gentium">
<meta name="VaticanTic" content="">
<meta name="creator" content="Concilium Vaticanum II">
<meta name="keywords" content="Concilium Vaticanum II, Lumen gentium, Constitutio Dogmatica de Ecclesia">
<meta name="language" content="la">
<meta name="publisher" content="Servizio Internet Vaticano">
<meta name="eventDate" content="1964-11-21">
<meta name="sections" content="archive">
<meta name="subSections" content="">
<meta name="template" content="simplepage">
<meta name="isCalendar" content="false">

<title>Lumen gentium</title>

</HEAD>

<BODY background="http://www.vatican.va/img/sfondo.jpg" text="#000000" alink="#000000" vlink="#000000" link="#663300" topmargin=0 marginwidth=1 marginheight=1 leftmargin="0"><A NAME="top"></a><div id="corpo" class="rounded">

<TABLE border=0 width="100%" cellspacing=0 cellpadding=0 bgcolor="#FFFFFF">
										
<font size="3">
<p ALIGN="CENTER"><font color="#663300">PAULUS EPISCOPUS<br>
SERVUS SERVORUM DEI<br>
UNA CUM SACROSANCTI CONCILII PATRIBUS<br>
AD PERPETUAM REI MEMORIAM</font></p>
</font><font FACE="Times New Roman" size="3">
<p ALIGN="CENTER"></p>
</font><font size="4" color="#663300">
<p ALIGN="CENTER">CONSTITUTIO DOGMATICA DE ECCLESIA<br>
<b><i><font size="4">LUMEN GENTIUM</font></i></p>
</b>
</font><b><font FACE="Times New Roman" size="3">
<p ALIGN="CENTER">&nbsp;</p>
</font><font size="3">
<p ALIGN="CENTER">Caput I</p>
<p ALIGN="CENTER">DE ECCLESIAE MYSTERIO</p>
</font></b><font FACE="Times New Roman" size="3">
<p></p>
</font><font size="3">
<b>
<p align="left">1.</b> Lumen gentium cum sit Christus, haec Sacrosancta Synodus, 
in Spiritu Sancto congregata, omnes homines claritate Eius, super faciem 
Ecclesiae resplendente, illuminare vehementer exoptat, omni creaturae Evangelium 
annuntiando (cf. Mc 16,15). Cum autem Ecclesia sit in Christo veluti sacramentum 
seu signum et instrumentum intimae cum Deo unionis totiusque generis humani 
unitatis, naturam missionemque suam universalem, praecedentium Conciliorum 
argumento instans, pressius fidelibus suis et mundo universo declarare intendit. 
Condiciones huius temporis huic Ecclesiae officio urgentiorem vim addunt, ut 
nempe homines cuncti, variis hodie vinculis socialibus, technicis, culturalibus 
arctius coniuncti, plenam etiam unitatem in Christo consequantur.</p>
<b>
<p align="left">2.</b> Aeternus Pater, liberrimo et arcano sapientiae ac 
bonitatis suae consilio, mundum universum creavit, homines ad participandam 
vitam divinam elevare decrevit, eosque lapsos in Adamo non dereliquit, semper 
eis auxilia ad salutem praebens, intuitu Christi, Redemptoris, &quot;qui est imago 
Dei invisibilis, primogenitus omnis creaturae&quot; (Col 1,15). Omnes autem electos 
Pater ante saecula &quot;praescivit et praedestinavit conformes fieri imaginis Filii 
sui, ut sit ipse primogenitus in multis fratribus&quot; (Rom 8,29). Credentes autem 
in Christum convocare statuit in sancta Ecclesia, quae iam ab origine mundi 
praefigurata, in historia populi Israel ac foedere antiquo mirabiliter 
praeparata(1), in novissimis temporibus constituta, effuso Spiritu est 
manifestata, et in fine saeculorum gloriose consummabitur. Tunc autem, sicut 
apud sanctos Patres legitur, omnes iusti inde ab Adam, &quot;ab Abel iusto usque ad 
ultimum electum&quot;(2) in Ecclesia universali apud Patrem congregabuntur.</p>
<b>
<p align="left">3.</b> Venit igitur Filius, missus a Patre, qui nos in Eo ante 
mundi constitutionem elegit ac in adoptionem filiorum praedestinavit, quia in Eo 
omnia instaurare sibi complacuit (cf. Eph 1,4-5 et 10). Christus ideo, ut 
voluntatem Patris impleret, regnum caelorum in terris inauguravit nobisque Eius 
mysterium revelavit, atque oboedientia sua redemptionem effecit. Ecclesia, seu 
regnum Christi iam praesens in mysterio, ex virtute Dei in mundo visibiliter 
crescit. Quod exordium et incrementum significantur sanguine et aqua ex aperto 
latere Iesu crucifixi exeuntibus (cf. Io 19,34), ac praenuntiantur verbis Domini 
de morte sua in cruce: &quot;Et ego, si exaltatus fuero a terra, omnes traham ad 
meipsum&quot; (Io 12,32 gr.). Quoties sacrificium crucis, quo &quot;Pascha nostrum 
immolatus est Christus&quot; (1Cor 5,7), in altari celebratur, opus nostrae 
redemptionis exercetur. Simul sacramento panis eucharistici repraesentatur et 
efficitur unitas fidelium, qui unum corpus in Christo constituunt (cf. 1Cor 
10,17). Omnes homines ad hanc vocantur unionem cum Christo, qui est lux mundi, a 
quo procedimus, per quem vivimus, ad quem tendimus.</p>
<b>
<p align="left">4.</b> Opere autem consummato, quod Pater Filio commisit in 
terra faciendum (cf. Io 17,4), missus est Spiritus Sanctus die Pentecostes, ut 
Ecclesiam iugiter sanctificaret, atque ita credentes per Christum in uno Spiritu 
accessum haberent ad Patrem (cf. Eph 2,18). Ipse est Spiritus vitae seu fons 
aquae salientis in vitam aeternam (cf. Io 4,14; 7,38-39), per quem Pater 
homines, peccato mortuos, vivificat, donec eorum mortalia corpora in Christo 
resuscitet (cf. Rom 8,10-11). Spiritus in Ecclesia et in cordibus fidelium 
tamquam in templo habitat (cf. 1Cor 3,16; 6,19), in eisque orat et testimonium 
adoptionis eorum reddit (cf. Gal 4,6; Rom 8,15-16 et 26). Ecclesiam, quam in 
omnem veritatem inducit (cf. Io 16,13) et in communione et ministratione 
unificat, diversis donis hierarchicis et charismaticis instruit ac dirigit, et 
fructibus suis adornat (cf. Eph 4,11-12; 1Cor 12,4; Gal 5,22). Virtute Evangelii 
iuvenescere facit Ecclesiam eamque perpetuo renovat et ad consummatam cum Sponso 
suo unionem perducit(3). Nam Spiritus et Sponsa ad Dominum Iesum dicunt: Veni! 
(cf. Apoc 22,17).</p>
<p align="left">Sic apparet universa Ecclesia sicuti &quot;de unitate Patris et Filii 
et Spiritus Sancti plebs adunata&quot;(4). </p>
<b>
<p align="left">5.</b> Ecclesiae sanctae mysterium in eiusdem fundatione 
manifestatur. Dominus enim Iesus Ecclesiae suae initium fecit praedicando 
faustum nuntium, adventum scilicet Regni Dei a saeculis in Scripturis promissi: 
&quot;Quoniam impletum est tempus, et appropinquavit regnum Dei&quot; (Mc 1,15; cf. Mt 
4,17). Hoc vero regnum in verbo, operibus et praesentia Christi hominibus 
elucescit. Verbum nempe Domini comparatur semini, quod in agro seminatur (cf. Mc 
4,14): qui illud cum fide audiunt et Christi pusillo gregi (cf. Lc 12,32) 
adnumerantur, regnum ipsum susceperunt; propria dein virtute semen germinat et 
increscit usque ad tempus messis (cf. Mc 4,26-29). Miracula etiam Iesu Regnum 
iam in terris pervenisse comprobant: &quot;Si in digito Dei eicio daemonia, profecto 
pervenit in vos Regnum Dei&quot; (Lc 11,20; cf. Mt 12,28). Ante omnia tamen Regnum 
manifestatur in ipsa Persona Christi, Filii Dei et Filii hominis, qui venit &quot;ut 
ministraret et daret animam suam redemptionem pro multis&quot; (Mc 10,45).</p>
<p align="left">Cum autem Iesus, mortem crucis pro hominibus passus, 
resurrexerit, tamquam Dominus et Christus Sacerdosque in aeternum constitutus 
apparuit (cf. Act 2,36; Hebr 5,6; 7,17-21), atque Spiritum a Patre promissum in 
discipulos suos effudit (cf. Act 2,33). Unde Ecclesia, donis sui Fundatoris 
instructa fideliterque eiusdem praecepta caritatis, humilitatis et abnegationis 
servans, missionem accipit Regnum Christi et Dei annuntiandi et in omnibus 
gentibus instaurandi, huiusque Regni in terris germen et initium constituit. 
Ipsa interea, dum paulatim increscit, ad Regnum consummatum anhelat, ac totis 
viribus sperat et exoptat cum Rege suo in gloria coniungi.</p>
<b>
<p align="left">6.</b> Sicut in Vetere Testamento revelatio Regni saepe sub 
figuris proponitur, ita nunc quoque variis imaginibus intima Ecclesiae natura 
nobis innotescit, quae sive a vita pastorali vel ab agricultura, sive ab 
aedificatione aut etiam a familia et sponsalibus desumptae, in libris 
Prophetarum praeparantur.</p>
<p align="left">Est enim Ecclesia ovile, cuius ostium unicum et necessarium 
Christus est (cf. Io 10,1-10). Est etiam grex, cuius ipse Deus pastorem se fore 
praenuntiavit (cf. Is 40,11; Ez 34,11 ss.), et cuius oves, etsi a pastoribus 
humanis gubernantur, indesinenter tamen deducuntur et nutriuntur ab ipso 
Christo, bono Pastore Principeque pastorum (cf. Io 10,11; 1Pt 5,4), qui vitam 
suam dedit pro ovibus (cf. Io 10,11-15).</p>
<p align="left">Est Ecclesia agricultura seu ager Dei (cf. 1Cor 3,9). In illo 
agro crescit antiqua oliva, cuius radix sancta fuerunt Patriarchae, et in qua 
Iudaeorum et Gentium reconciliatio facta est et fiet (cf. Rom 11,13-26). Ipsa 
plantata est a caelesti Agricola tamquam vinea electa (cf. Mt 21,33-43 par.; Is 
5,1ss.). Vitis vera Christus est, vitam et fecunditatem tribuens palmitibus, 
scilicet nobis, qui per Ecclesiam in ipso manemus, et sine quo nihil possumus 
facere (cf. Io 15,1-5).</p>
<p align="left">Saepius quoque Ecclesia dicitur aedificatio Dei (cf. 1Cor 3,9). 
Dominus ipse se comparavit lapidi, quem reprobaverunt aedificantes, sed qui 
factus est in caput anguli (cf. Mt 21,42 par.; Act 4,11; 1Pt 2,7; Ps 118,22). 
Super illud fundamentum Ecclesia ab Apostolis exstruitur (cf. 1Cor 3,11), ab 
eoque firmitatem et cohaesionem accipit. Quae constructio variis appellationibus 
decoratur: domus Dei (cf. 1Tim 3,15), in qua nempe habitat eius familia, 
habitaculum Dei in Spiritu (cf. Eph 2,19-22), &quot;tabernaculum Dei cum hominibus&quot; 
(Apoc 21,3), et praesertim templum sanctum, quod in lapideis sanctuariis 
repraesentatum a Sanctis Patribus laudatur, et in Liturgia non immerito 
assimilatur Civitati sanctae, novae Ierusalem(5). In ipsa enim tamquam lapides 
vivi his in terris aedificamur (cf. 1Pt 2,5). Quam sanctam civitatem Ioannes 
contemplatur, in renovatione mundi descendentem de caelis a Deo, &quot;paratam sicut 
sponsam ornatam viro suo&quot; (Apoc 21,1s.).</p>
<p align="left">Ecclesia etiam, &quot;quae sursum est Hierusalem&quot; et &quot;mater nostra&quot; 
appellatur (Gal 4,26; cf. Apoc 12,17), describitur ut sponsa immaculata Agni 
immaculati (cf. Apoc 19,7; 21,2 et 9; 22,17), quam Christus &quot;dilexit... et se 
ipsum tradidit pro ea, ut illam sanctificaret&quot; (Eph 5,25-26), quam sibi foedere 
indissolubili sociavit et indesinenter &quot;nutrit et fovet&quot; (Eph 5,29), et quam 
mundatam sibi voluit coniunctam et in dilectione ac fidelitate subditam (cf. Eph 
5,24), quam tandem bonis caelestibus in aeternum cumulavit, ut Dei et Christi 
erga nos caritatem, quae omnem scientiam superat, comprehendamus (cf. Eph 3,19). 
Dum vero his in terris Ecclesia peregrinatur a Domino (cf. 2Cor 5,6), tamquam 
exsulem se habet, ita ut quae sursum sunt quaerat et sapiat, ubi Christus est in 
dextera Dei sedens, ubi vita Ecclesiae abscondita est cum Christo in Deo, donec 
cum Sponso suo appareat in gloria (cf. Col. 3, 1-4).</p>
<b>
<p align="left">7.</b> Dei Filius, in natura humana Sibi unita, morte et 
resurrectione sua mortem superando, hominem redemit et in novam creaturam 
transformavit (cf. Gal 6,15; 2Cor 5,17). Communicando enim Spiritum suum, 
fratres suos, ex omnibus gentibus convocatos, tamquam corpus suum mystice 
constituit.</p>
<p align="left">In corpore illo vita Christi in credentes diffunditur, qui 
Christo passo atque glorificato, per sacramenta arcano ac reali modo 
uniuntur(6). Per baptismum enim Christo conformamur: &quot;Etenim in uno Spiritu 
omnes nos in unum corpus baptizati sumus&quot; (1Cor 12,13). Quo sacro ritu 
consociatio cum morte et resurrectione Christi repraesentatur et efficitur: 
&quot;Consepulti enim sumus cum illo per baptismum in mortem&quot;; si autem &quot;complantati 
facti sumus similitudini mortis Eius, simul et resurrectionis erimus&quot; (Rom 
6,4-5). In fractione panis eucharistici de Corpore Domini realiter 
participantes, ad communionem cum Eo ac inter nos elevamur. &quot;Quoniam unus panis, 
unum corpus multi sumus, omnes qui de uno pane participamus&quot; (1Cor 10,17). Ita 
nos omnes membra illius Corporis efficimur (cf. 1Cor 12,27), &quot;singuli autem 
alter alterius membra&quot; (Rom 12,5).</p>
<p align="left">Sicut vero omnia corporis humani membra, licet multa sint, unum 
tamen corpus efformant, ita fideles in Christo (cf. 1Cor 12,12). Etiam in 
aedificatione corporis Christi diversitas viget membrorum et officiorum. Unus 
est Spiritus, qui varia sua dona, secundum divitias suas atque ministeriorum 
necessitates, ad Ecclesiae utilitatem dispertit (cf. 1Cor 12,1-11). Inter quae 
dona praestat gratia Apostolorum, quorum auctoritati ipse Spiritus etiam 
charismaticos subdit (cf. 1Cor 14). Idem Spiritus per Se suaque virtute atque 
interna membrorum connexione corpus unificans, caritatem inter fideles producit 
et urget. Unde, si quid patitur unum membrum, compatiuntur omnia membra; sive si 
unum membrum honoratur, congaudent omnia membra (cf. 1Cor 12,26).</p>
<p align="left">Huius corporis Caput est Christus. Ipse est imago Dei 
invisibilis, in Eoque condita sunt universa. Ipse est ante omnes et omnia in 
Ipso constant. Ipse est caput corporis quod est Ecclesia. Ipse est principium, 
primogenitus ex mortuis, ut sit in omnibus primatum tenens (cf. Col 1,15-18). 
Magnitudine virtutis suae caelestibus et terrestribus dominatur, et 
supereminenti perfectione et operatione sua totum corpus gloriae suae divitiis 
replet (cf. Eph 1,18-23)(7). </p>
<p align="left">Omnia membra Ei conformari oportet, donec Christus formetur in 
eis (cf. Gal 4,19). Quapropter in vitae Eius mysteria adsumimur, cum Eo 
configurati, commortui et conresuscitati, donec cum Eo conregnemus (cf. Phil 
3,21; 2Tim 2,11; Eph 2,6; Col 2,12; etc.). In terris adhuc peregrinantes, 
Eiusque vestigia in tribulatione et persecutione prementes, Eius passionibus 
tamquam corpus Capiti consociamur, Ei compatientes, ut cum Eo conglorificemur 
(cf. Rom 8,17).</p>
<p align="left">Ex Eo &quot;totum corpus per nexus et coniunctiones subministratum et 
constructum crescit in augmentum Dei&quot; (Col 2,19). Ipse in corpore suo, scilicet 
Ecclesia, dona ministrationum iugiter disponit, quibus Ipsius virtute nobis 
invicem ad salutem servitia praestamus, ut veritatem facientes in caritate, 
crescamus in illum per omnia, qui est Caput nostrum (cf. Eph 4,11-16 gr.).</p>
<p align="left">Ut autem in Illo incessanter renovemur (cf. Eph 4,23), dedit 
nobis de Spiritu suo, qui unus et idem in Capite et in membris exsistens, totum 
corpus ita vivificat, unificat et movet, ut Eius officium a sanctis Patribus 
comparari potuerit cum munere, quod principium vitae seu anima in corpore humano 
adimplet(8). </p>
<p align="left">Christus vero diligit Ecclesiam ut sponsam suam, exemplar factus 
viri diligentis uxorem suam ut corpus suum (cf. Eph 5,25-28); ipsa vero Ecclesia 
subiecta est Capiti suo (ib. 5,23-24). &quot;Quia in Ipso inhabitat omnis plenitudo 
divinitatis corporaliter&quot; (Col 2,9), Ecclesiam, quae corpus et plenitudo Eius 
est, divinis suis donis replet (cf. Eph 1,22-23), ut ipsa protendat et perveniat 
ad omnem plenitudinem Dei (cf. Eph 3,19).</p>
<b>
<p align="left">8.</b> Unicus Mediator Christus Ecclesiam suam sanctam, fidei, 
spei et caritatis communitatem his in terris ut compaginem visibilem constituit 
et indesinenter sustentat(9), qua veritatem et gratiam ad omnes diffundit. 
Societas autem organis hierarchicis instructa et mysticum Christi Corpus, coetus 
adspectabilis et communitas spiritualis, Ecclesia terrestris et Ecclesia 
coelestibus bonis ditata, non ut duae res considerandae sunt, sed unam 
realitatem complexam efformant, quae humano et divino coalescit elemento(10). 
Ideo ob non mediocrem analogiam incarnati Verbi mysterio assimilatur. Sicut enim 
natura assumpta Verbo divino ut vivum organum salutis, Ei indissolubiliter 
unitum, inservit, non dissimili modo socialis compago Ecclesiae Spiritui 
Christi, eam vivificanti, ad augmentum corporis inservit (cf. Eph 4,16)(11). </p>
<p align="left">Haec est unica Christi Ecclesia, quam in Symbolo unam, sanctam, 
catholicam et apostolicam profitemur(12), quam Salvator noster, post 
resurrectionem suam Petro pascendam tradidit (cf. Io 21,17), eique ac ceteris 
Apostolis diffundendam et regendam commisit (cf. Mt 28,18ss.), et in perpetuum 
ut columnam et firmamentum veritatis erexit (cf. 1Tim 3,15). Haec Ecclesia, in 
hoc mundo ut societas constituta et ordinata, subsistit in Ecclesia catholica, a 
successore Petri et Episcopis in eius communione gubernata(13), licet extra eius 
compaginem elementa plura sanctificationis et veritatis inveniantur, quae ut 
dona Ecclesiae Christi propria, ad unitatem catholicam impellunt.</p>
<p align="left">Sicut autem Christus opus redemptionis in paupertate et 
persecutione perfecit, ita Ecclesia ad eandem viam ingrediendam vocatur, ut 
fructus salutis hominibus communicet. Christus Iesus, &quot;cum in forma Dei 
esset,... semet ipsum exinanivit formam servi accipiens&quot; (Phil 2,6-7) et propter 
nos &quot;egenus factus est, cum esset dives&quot; (2Cor 8,9): ita Ecclesia, licet ad 
missionem suam exsequendam humanis opibus indigeat, non ad gloriam terrestrem 
quaerendam erigitur, sed ad humilitatem et abnegationem etiam exemplo suo 
divulgandas. Christus a Patre missus est &quot;evangelizare pauperibus,... sanare 
contritos corde&quot; (Lc 4,18), &quot;quaerere et salvum facere quod perierat&quot; (Lc 
19,10): similiter Ecclesia omnes infirmitate humana afflictos amore circumdat, 
imo in pauperibus et patientibus imaginem Fundatoris sui pauperis et patientis 
agnoscit, eorum inopiam sublevare satagit, et Christo in eis inservire intendit. 
Dum vero Christus, &quot;sanctus, innocens, impollutus&quot; (Hebr 7,26), peccatum non 
novit (cf. 2Cor 5,21), sed sola delicta populi repropitiare venit (cf. Hebr 
2,17), Ecclesia in proprio sinu peccatores complectens, sancta simul et semper 
purificanda, poenitentiam et renovationem continuo prosequitur.</p>
<p align="left">&quot;Inter persecutiones mundi et consolationes Dei peregrinando 
procurrit&quot;(14) ecclesia, crucem et mortem Domini annuntians, donec veniat (cf. 
1Cor 11,26). Virtute autem Domini resuscitati roboratur, ut afflictiones et 
difficultates suas, internas pariter et extrinsecas, patientia et caritate 
devincat, et mysterium Eius, licet sub umbris, fideliter tamen in mundo revelet, 
donec in fine lumine pleno manifestabitur.</p>
<p align="center"><b>Caput II </b></p>
<p align="center"><b>DE POPULO DEI</b></p>
<p align="left"><b>9.</b> In omni quidem tempore et in omni gente Deo acceptus est quicumque 
timet Eum et operatur iustitiam (cf. Act 10,35). Placuit tamen Deo homines non 
singulatim, quavis mutua connexione seclusa, sanctificare et salvare, sed eos in 
populum constituere, qui in veritate Ipsum agnosceret Ipsique sancte serviret. 
Plebem igitur israeliticam Sibi in populum elegit, quocum foedus instituit et 
quem gradatim instruxit, Sese atque propositum voluntatis suae in eius historia 
manifestando eumque Sibi sanctificando. Haec tamen omnia in praeparationem et 
figuram contigerunt foederis illius novi et perfecti, in Christo feriendi, et 
plenioris revelationis per Ipsum Dei Verbum carnem factum tradendae. &quot;Ecce dies 
venient, dicit Dominus, et feriam domui Israel et domui Iuda foedus novum... 
Dabo legem meam in visceribus eorum, et in corde eorum scribam eam, et ero eis 
in Deum, et ipsi erunt mihi in populum... Omnes enim cognoscent me a minimo 
eorum usque ad maximum, ait Dominus&quot; (Ier 31,31-34). Quod foedus novum Christus 
instituit, novum scilicet testamentum in suo sanguine (cf. 1Cor 11,25), ex 
Iudaeis ac gentibus plebem vocans, quae non secundum carnem sed in Spiritu ad 
unitatem coalesceret, essetque novus Populus Dei. Credentes enim in Christum, 
renati non ex semine corruptibili, sed incorruptibili per verbum Dei vivi (cf. 
1Pt 1,23), non ex carne sed ex aqua et Spiritu Sancto (cf. Io 3,5-6), 
constituuntur tandem &quot;genus electum, regale sacerdotium, gens sancta, populus 
acquisitionis... qui aliquando non populus, nunc autem populus Dei&quot; (1Pt 
2,9-10).</p>
</font>

<p align="left">Populus ille messianicus habet 
pro capite Christum, &quot;qui traditus est propter delicta nostra et resurrexit 
propter iustificationem nostram&quot; (Rom 4,25), et nunc nomen quod est super omne 
nomen adeptus, gloriose regnat in coelis. Habet pro conditione dignitatem 
libertatemque filiorum Dei, in quorum cordibus Spiritus Sanctus sicut in templo 
inhabitat. Habet pro lege mandatum novum diligendi sicut ipse Christus dilexit 
nos (cf. Io 13,34). Habet tandem pro fine Regnum Dei, ab ipso Deo in terris 
inchoatum, ulterius dilatandum, donec in fine saeculorum ab Ipso etiam 
consummetur, cum Christus apparuerit, vita nostra (cf. Col 3,4), et &quot;ipsa 
creatura liberabitur a servitute corruptionis in libertatem gloriae filiorum 
Dei&quot; (Rom 8,21). Itaque populus ille messianicus, quamvis universos homines actu 
non comprehendat, et non semel ut pusillus grex appareat, pro toto tamen genere 
humano firmissimum est germen unitatis, spei et salutis. A Christo in 
communionem vitae, caritatis et veritatis constitutus, ab Eo etiam ut 
instrumentum redemptionis omnium adsumitur, et tamquam lux mundi et sal terrae 
(cf. Mt 5,13-16), ad universum mundum emittitur.</p>

<p align="left">Sicut vero Israel secundum 
carnem, qui in deserto peregrinabatur, Dei Ecclesia iam appellatur (cf. Ne 13,1; Num 20,4; Deut 23,1ss.), ita novus Israel qui in praesenti saeculo 
incedens, futuram eamque manentem civitatem inquirit (cf. Hebr 13,14), etiam 
Ecclesia Christi nuncupatur (cf. Mt 16,18), quippe quam Ipse sanguine suo 
acquisivit (cf. Act 20,28), suo Spiritu replevit, aptisque mediis unionis 
visibilis et socialis instruxit. Deus congregationem eorum qui in Iesum, salutis 
auctorem et unitatis pacisque principium, credentes aspiciunt, convocavit et 
constituit Ecclesiam, ut sit universis et singulis sacramentum visibile huius 
salutiferae unitatis(15). Ad universas regiones extendenda, in historiam hominum 
intrat, dum tamen simul tempora et fines populorum transcendit. Per tentationes 
vero et tribulationes procedens Ecclesia virtute gratiae Dei sibi a Domino 
promissae confortatur, ut in infirmitate carnis a perfecta fidelitate non 
deficiat, sed Domini sui digna sponsa remaneat, et sub actione Spiritus Sancti, 
seipsam renovare non desinat, donec per crucem perveniat ad lucem, quae nescit 
occasum.</p>
<b>
<p align="left">10.</b><font SIZE="2"> </font>
Christus Dominus, Pontifex ex hominibus 
assumptus (cf. Hebr 5,1-5) novum populum &quot;fecit... regnum, et sacerdotes Deo et 
Patri suo&quot; (Apoc 1,6; cf. 5,9-10). Baptizati enim, per regenerationem et 
Spiritus Sancti unctionem consecrantur in domum spiritualem et sacerdotium 
sanctum, ut per omnia opera hominis christiani spirituales offerant hostias, et 
virtutes annuntient Eius qui de tenebris eos vocavit in admirabile lumen suum 
(cf. 1Pt 2,4-10). Ideo universi discipuli Christi, in oratione perseverantes et 
collaudantes Deum (cf. Act 2,42-47), seipsos hostiam viventem, sanctam, Deo 
placentem exhibeant (cf. Rom 12,1), ubique terrarum de Christo testimonium 
perhibeant, atque poscentibus rationem reddant de ea, quae in eis est, spe vitae 
aeternae (cf. 1Pt 3,15).</p>
<font FACE="Times New Roman" size="3"><font FACE="Times New Roman" SIZE="2">
<p align="left"></font>Sacerdotium autem commune 
fidelium et sacerdotium ministeriale seu hierarchicum, licet essentia et non 
gradu tantum differant, ad invicem tamen ordinantur; unum enim et alterum suo 
peculiari modo de uno Christi sacerdotio participant(16). Sacerdos quidem 
ministerialis, potestate sacra qua gaudet, populum sacerdotalem efformat ac 
regit, sacrificium eucharisticum in persona Christi conficit illudque nomine 
totius populi Deo offert; fideles vero, vi regalis sui sacerdotii, in oblationem 
Eucharistiae concurrunt(17), illudque in sacramentis suscipiendis, in oratione 
et gratiarum actione, testimonio vitae sanctae, abnegatione et actuosa caritate 
exercent.</p>
<font SIZE="3">
<b>
<p align="left">11.</b><font SIZE="2"> </font>
Indoles sacra et organice exstructa 
communitatis sacerdotalis et per sacramenta et per virtutes ad actum deducitur. 
Fideles per baptismum in Ecclesia incorporati, ad cultum religionis christianae 
charactere deputantur et, in filios Dei regenerati, fidem quam a Deo per 
Ecclesiam acceperunt coram hominibus profiteri tenentur(18). Sacramento 
confirmationis perfectius Ecclesiae vinculantur, speciali Spiritus Sancti robore 
ditantur, sicque ad fidem tamquam veri testes Christi verbo et opere simul 
diffundendam et defendendam arctius obligantur(19). Sacrificium eucharisticum, 
totius vitae christianae fontem et culmen, participantes, divinam Victimam Deo 
offerunt atque seipsos cum Ea(20); ta tum oblatione tum sacra communione, non 
promiscue sed alii aliter, omnes in liturgica actione partem propriam agunt. 
Porro corpore Christi in sacra synaxi refecti, unitatem Populi Dei, quae hoc 
augustissimo sacramento apte significatur et mirabiliter efficitur, modo 
concreto exhibent.</p>
</font><font FACE="Times New Roman" SIZE="2">
<p align="left"></font>Qui vero ad sacramentum 
poenitentiae accedunt, veniam offensionis Deo illatae ab Eius misericordia 
obtinent et simul reconciliantur eum Ecclesia, quam peccando vulneraverunt, et 
quae eorum conversioni caritate, exemplo, precibus adlaborat. Sacra infirmorum 
unctione atque oratione presbyterorum Ecclesia tota aegrotantes Domino patienti 
et glorificato commendat, ut eos alleviet et salvet (cf. Iac 5,14-16), immo eos 
hortatur ut sese Christi passioni et morti libere sociantes (cf. Rom 8,17; Col 
1,24; 2Tim 2,11-12; 1Pt 4,13), ad bonum Populi Dei conferant. Iterum, qui inter 
fideles sacro Ordine insigniuntur, ad Ecclesiam verbo et gratia Dei pascendam, 
Christi nomine instituuntur. Tandem coniuges christiani, virtute matrimonii 
sacramenti, quo mysterium unitatis et fecundi amoris inter Christum et Ecclesiam 
significant atque participant (cf. Eph 5,32), se invicem in vita coniugali 
necnon prolis susceptione et educatione ad sanctitatem adiuvant, adeoque in suo 
vitae statu et ordine proprium suum in Populo Dei donum habent(21). Ex hoc enim 
connubio procedit familia, in qua nascuntur novi societatis humanae cives, qui 
per Spiritus Sancti gratiam, ad Populum Dei saeculorum decursu perpetuandum, 
baptismo in filios Dei constituuntur. In hac velut Ecclesia domestica parentes 
verbo et exemplo sint pro filiis suis primi fidei praecones, et vocationem 
unicuique propriam, sacram vero peculiari cura, foveant oportet.</p>
<font FACE="Times New Roman" SIZE="2">
<p align="left"></font>Tot ac tantis salutaribus mediis 
muniti, christifideles omnes, cuiusvis conditionis ac status, ad perfectionem 
sanctitatis qua Pater ipse perfectus est, sua quisque via, a Domino vocantur.</p>
<font SIZE="3">
<b>
<p align="left">12.</b><font SIZE="2"> </font>
Populus Dei sanctus de munere quoque 
prophetico Christi participat, vivum Eius testimonium maxime per vitam fidei ac 
caritatis diffundendo, et Deo hostiam laudis offerendo, fructum labiorum 
confitentium nomini Eius (cf. Hebr 13,15). Universitas fidelium, qui unctionem 
habent a Sancto (cf. 1Io 2,20 et 27), in credendo falli nequit, atque hanc suam 
peculiarem proprietatem mediante supernaturali sensu fidei totius populi 
manifestat, cum &quot;ab Episcopis usque ad extremos laicos fideles&quot;(22) universalem 
suum consensum de rebus fidei et morum exhibet. Illo enim sensu fidei, qui a 
Spiritu veritatis excitatur et sustentatur, Populus Dei sub ductu sacri 
magisterii, cui fideliter obsequens, iam non verbum hominum, sed vere accipit 
verbum Dei (cf. 1Thess 2,13), &quot;semel traditae sanctis fidei&quot; (Iud 1,3), 
indefectibiliter adhaeret, recto iudicio in eam profundius penetrat eamque in 
vita plenius applicat.</p>
<font FACE="Times New Roman" size="3">
<p align="left">Idem praeterea Spiritus Sanctus non 
tantum per sacramenta et ministeria Populum Dei sanctificat et ducit eumque 
virtutibus ornat, sed dona sua &quot;dividens singulis prout vult&quot; (1Cor 12,11), 
inter omnis ordinis fideles distribuit gratias quoque speciales, quibus illos 
aptos et promptos reddit ad suscipienda varia opera vel officia, pro renovatione 
et ampliore aedificatione Ecclesiae proficua, secundum illud: &quot;Unicuique... 
datur manifestatio Spiritus ad utilitatem&quot; (1Cor 12,7). Quae charismata, sive 
clarissima, sive etiam simpliciora et latius diffusa, cum sint necessitatibus 
Ecclesiae apprime accommodata et utilia, cum gratiarum actione ac consolatione 
accipienda sunt. Dona autem extraordinaria non sunt temere expetenda, neque 
praesumptuose ab eis sperandi sunt fructus operarum apostolicarum: sed iudicium 
de eorum genuinitate et ordinato exercitio ad eos pertinet, qui in Ecclesia 
praesunt, et quibus speciatim competit, non Spiritum exstinguere, sed omnia 
probare et quod bonum est tenere (cf. 1Thess 5,12 et 19-21).</p>
<b>
<p align="left">13</b></font></font>. 
Ad novum Populum Dei cuncti vocantur 
homines. Quapropter hic populus, unus et unicus manens, ad universum mundum et 
per omnia saecula est dilatandus, ut propositum adimpleatur voluntatis Dei, qui 
naturam humanam in initio condidit unam, filiosque suos, qui erant dispersi, in 
unum tandem congregare statuit (cf. Io 11,52). Ad hoc enim misit Deus Filium 
suum, quem constituit heredem universorum (cf. Hebr 1,2), ut sit Magister, Rex 
et Sacerdos omnium, Caput novi et universalis populi filiorum Dei. Ad hoc tandem 
misit Deus Spiritum Filii sui, Dominum et Vivificantem, qui pro tota Ecclesia et 
singulis universisque credentibus principium est congregationis et unitatis in 
doctrina Apostolorum et communione, fractione panis et orationibus (cf. Act 
2,42, gr.).</p>
<font FACE="Times New Roman" SIZE="2">
<p align="left"></font>Omnibus itaque gentibus terrae 
inest unus Populus Dei, cum ex omnibus gentibus mutuetur suos cives, Regni 
quidem indolis non terrestris, sed coelestis. Cuncti enim per orbem sparsi 
fideles cum ceteris in Spiritu Sancto communicant, et sic &quot;qui Romae sedet, 
Indos scit membrum suum esse&quot;(23). </p>
<font FACE="Times New Roman" SIZE="2">
<p align="left"></font>Cum autem Regnum Christi de hoc 
mundo non sit (cf. Io 18,36), ideo Ecclesia seu Populus Dei, hoc Regnum 
inducens, nihil bono temporali cuiusvis populi subtrahit, sed e contra 
facultates et copias moresque populorum, quantum bona sunt, fovet et assumit, 
assumendo vero purificat, roborat et elevat. Memor est enim se cum illo Rege 
colligere debere, Cui gentes in hereditatem datae sunt (cf. Ps 2,8), et in Cuius 
civitatem dona et munera adducunt (cf. Ps 71[72],10; Is 60,4-7; Apoc 21,24). Hic 
universalitatis character, qui Populum Dei condecorat, ipsius Domini donum est, 
quo catholica Ecclesia efficaciter et perpetuo tendit ad recapitulandam totam 
humanitatem cum omnibus bonis eius, sub Capite Christo, in unitate Spiritus 
Eius(24). </p>
<font SIZE="3">
<p align="left">Vi huius catholicitatis, singulae 
partes propria dona ceteris partibus et toti Ecclesiae afferunt, ita ut totum et 
singulae partes augeantur ex omnibus invicem communicantibus et ad plenitudinem 
in unitate conspirantibus. Inde fit ut Populus Dei non tantum ex diversis 
populis congregetur, sed etiam in seipso ex variis ordinibus confletur. Adest 
enim inter membra eius diversitas, sive secundum officia, dum aliqui sacro 
ministerio in bonum fratrum suorum funguntur, sive secundum condicionem et vitae 
ordinationem, dum plures in statu religioso, arctiore via ad sanctitatem 
tendentes, fratres exemplo suo stimulant. Inde etiam in ecclesiastica communione 
legitime adsunt Ecclesiae particulares, propriis traditionibus fruentes, integro 
manente primatu Petri Cathedrae, quae universo caritatis coetui praesidet(25), 
legitimas varietates tuetur et simul invigilat ut particularia, nedum unitati 
noceant, ei potius inserviant. Inde denique inter diversas Ecclesiae partes 
vincula intimae communionis quoad divitias spirituales, operarios apostolicos et 
temporalia subsidia. Ad communicandum enim bona vocantur membra Populi Dei, et 
de singulis etiam Ecclesiis valent verba Apostoli: &quot;Unusquisque sicut accepit 
gratiam, in alterutrum illam administrantes, sicut boni dispensatores 
multiformis gratiae Dei&quot; (1Pt 4,10).</p>
</font>
<font FACE="Times New Roman" SIZE="2">
<p align="left"></font>Ad hanc igitur catholicam Populi 
Dei unitatem, quae pacem universalem praesignat et promovet, omnes vocantur 
homines, ad eamque variis modis pertinent vel ordinantur sive fideles catholici, 
sive alii credentes in Christo, sive denique omnes universaliter homines, gratia 
Dei ad salutem vocati.</p>
<font SIZE="3">
<b>
<p align="left">14.</b>
Ad fideles ergo catholicos imprimis Sancta 
Synodus animum vertit. Docet autem, Sacra Scriptura et Traditione innixa, 
Ecclesiam hanc peregrinantem necessariam esse ad salutem. Unus enim Christus est 
Mediator ac via salutis, qui in Corpore suo, quod est Ecclesia, praesens nobis 
fit; Ipse autem necessitatem fidei et baptismi expressis verbis inculcando (cf. 
Mc 16,16; Io 3,5), necessitatem Ecclesiae, in quam homines per baptismum tamquam 
per ianuam intrant, simul confirmavit. Quare illi homines salvari non possent, 
qui Ecclesiam Catholicam a Deo per Iesum Christum ut necessariam esse conditam 
non ignorantes, tamen vel in eam intrare, vel in eadem perseverare noluerint.</p>
</font><font FACE="Times New Roman" SIZE="2">
<p align="left"></font>Illi plene Ecclesiae societati 
incorporantur, qui Spiritum Christi habentes, integram eius ordinationem 
omniaque media salutis in ea instituta accipiunt, et in eiusdem compage visibili 
cum Christo, eam per Summum Pontificem atque Episcopos regente, iunguntur, 
vinculis nempe professionis fidei, sacramentorum et ecclesiastici regiminis ac 
communionis. Non salvatur tamen, licet Ecclesiae incorporetur, qui in caritate 
non perseverans, in Ecclesiae sinu &quot;corpore&quot; quidem, sed non &quot;corde&quot; 
remanet(26). Memores autem sint omnes Ecclesiae filii condicionem suam eximiam 
non propriis meritis, sed peculiari gratiae Christi esse adscribendam; cui si 
cogitatione, verbo et opere non respondent, nedum salventur, severius 
iudicabuntur(27). </p>
<font FACE="Times New Roman" SIZE="2">
<p align="left"></font>Catechumeni qui, Spiritu Sancto 
movente, explicita voluntate ut Ecclesiae incorporentur expetunt, hoc ipso voto 
cum ea coniunguntur; quos iam ut suos dilectione curaque complectitur Mater 
Ecclesia.</p>
<font SIZE="3">
<b>
<p align="left">15.</b><font SIZE="2"> </font>
Cum illis qui, baptizati, christiano 
nomine decorantur, integram autem fidem non profitentur vel unitatem communionis 
sub Successore Petri non servant, Ecclesia semetipsam novit plures ob rationes 
coniunctam(28). Sunt enim multi, qui sacram Scripturam ut normam credendi et 
vivendi in honore habent sincerumque zelum religiosum ostendunt, amanter credunt 
in Deum Patrem omnipotentem et in Christum, Filium Dei Salvatorem(29), baptismo 
signantur, quo Christo coniunguntur, imo et alia sacramenta in propriis 
Ecclesiis vel communitatibus ecclesiasticis agnoscunt et recipiunt. Plures inter 
illos et episcopatu gaudent, Sacram Eucharistiam celebrant necnon pietatem erga 
Deiparam Virginem fovent(30). Accedit orationum aliorumque beneficiorum 
spiritualium communio; imo vera quaedam in Spiritu Sancto coniunctio, quippe qui 
donis et gratiis etiam in illis sua virtute sanctificante operatur, et quosdam 
illorum usque ad sanguinis effusionem roboravit. Ita Spiritus in cunctis Christi 
discipulis desiderium actionemque suscitat, ut omnes, modo a Christo statuto, in 
uno grege sub uno Pastore pacifice uniantur(31). Quod ut obtineat, Ecclesia 
Mater precari, sperare et agere non desinit, filiosque ad purificationem et 
renovationem exhortatur, ut signum Christi super faciem Ecclesiae clarius 
effulgeat.</p>
<font FACE="Times New Roman" size="3">
<b>
<p align="left">16.</b></font> Ii tandem qui Evangelium nondum 
acceperunt, ad Populum Dei diversis rationibus ordinantur(32). In primis quidem 
populus ille cui data fuerunt testamenta et promissa et ex quo Christus ortus 
est secundum carnem (cf. Rom 9,4-5), populus secundum electionem carissimus 
propter patres: sine poenitentia enim sunt dona et vocatio Dei (cf. Rom 
11,28-29). Sed propositum salutis et eos amplectitur, qui Creatorem agnoscunt, 
inter quos imprimis Musulmanos, qui fidem Abrahae se tenere profitentes, 
nobiscum Deum adorant unicum, misericordem, homines die novissimo iudicaturum. 
Neque ab aliis, qui in umbris et imaginibus Deum ignotum quaerunt, ab huiusmodi 
Deus ipse longe est, cum det omnibus vitam et inspirationem et omnia (cf. Act 
17,25-28), et Salvator velit omnes homines salvos fieri (cf. 1Tim 2,4). Qui enim 
Evangelium Christi Eiusque Ecclesiam sine culpa ignorantes, Deum tamen sincero 
corde quaerunt, Eiusque voluntatem per conscientiae dictamen agnitam, operibus 
adimplere, sub gratiae influxu, conantur, aeternam salutem consequi possunt(33). 
Nec divina Providentia auxilia ad salutem necessaria denegat his qui sine culpa 
ad expressam agnitionem Dei nondum pervenerunt et rectam vitam non sine divina 
gratia assequi nituntur. Quidquid enim boni et veri apud illos invenitur, ab 
Ecclesia tamquam praeparatio evangelica aestimatur(34) et ab Illo datum qui 
illuminat omnem hominem, ut tandem vitam habeat. At saepius homines, a Maligno 
decepti, evanuerunt in cogitationibus suis, et commutaverunt veritatem Dei in 
mendacium, servientes creaturae magis quam Creatori (cf. Rom 1,21 et 25) vel 
sine Deo viventes ac morientes in hoc mundo, extremae desperationi exponuntur. 
Qua propter ad gloriam Dei et salutem istorum omnium promovendam, Ecclesia, 
memor mandati Domini dicentis: &quot;Praedicate evangelium omni creaturae&quot; (Mc 
16,15), missiones fovere sedulo curat.</p>
<font FACE="Times New Roman" size="3">
<b>
<p align="left">17.</b></font> Sicut enim Filius missus est a Patre, et 
Ipse Apostolos misit (cf. Io 20,21), dicens: &quot;Euntes ergo docete omnes gentes 
baptizantes eos in nomine Patris et Filii et Spiritus Sancti, docentes eos 
servare omnia quaecumque mandavi vobis. Et ecc&#8224; Ego vobiscum sum omnibus diebus 
usque ad consummationem saeculi&quot; (Mt 28,19-20). Quod solemne Christi mandatum 
annuntiandi veritatem salutarem Ecclesia ab Apostolis recepit adimplendum usque 
ad ultimum terrae (cf. Act 1,8). Unde sua facit verba Apostoli: &quot;Vae... mihi 
est, si non evangelizavero!&quot; (1Cor 9,16), ideoque in mittendis praeconibus 
indesinenter pergit, usquedum novellae Ecclesiae plene constituantur atque opus 
evangelizandi et ipsae continuent. A Spiritu Sancto enim ad cooperandum 
compellitur, ut propositum Dei, qui Christum principium salutis pro universo 
mundo constituit, effectu compleatur. Praedicando Evangelium, Ecclesia audientes 
ad fidem confessionemque fidei allicit, ad baptismum disponit, a servitute 
erroris eripit, eosque Christo incorporat, ut per caritatem in Illum usque ad 
plenitudinem crescant. Opera autem sua efficit ut quidquid boni in corde 
menteque hominum vel in propriis ritibus et culturis populorum seminatum 
invenitur, non tantum non pereat, sed sanetur, elevetur et consummetur ad 
gloriam Dei, confusionem daemonis et beatitudinem hominis. Cuilibet discipulo 
Christi onus fidei disseminandae pro parte sua incumbit(35). Sed si quilibet 
credentes baptizare potest, sacerdotis tamen est aedificationem Corporis 
sacrificio eucharistico perficere, adimplendo verba Dei per prophetam: &quot;Ab 
ortu... solis usque ad occasum magnum est nomen meum in gentibus, et in omni 
loco sacrificatur et offertur nomini meo oblatio munda&quot; (Mal 1, 11)(36). Ita 
autem simul orat et laborat Ecclesia, ut in Populum Dei, Corpus Domini et 
Templum Spiritus Sancti, totius mundi transeat plenitudo, et in Christo, omnium 
Capite, reddatur universorum Creatori ac Patri omnis honor et gloria.</p>
<font FACE="Times New Roman" size="3">
<p align="center"><b>Caput III </b></p>
<p align="center"><b>DE CONSTITUTIONE HIERARCHICA ECCLESIAE <BR>ET IN SPECIE DE 
EPISCOPATU</b></p>
<p align="left"><b>18.</b> Christus Dominus, ad Populum Dei pascendum semperque augendum, in 
Ecclesia sua varia ministeria instituit, quae ad bonum totius Corporis tendunt. 
Ministri enim, qui sacra potestate pollent, fratribus suis inserviunt, ut omnes 
qui de Populo Dei sunt, ideoque vera dignitate christiana gaudent, ad eumdem 
finem libere et ordinatim conspirantes, ad salutem perveniant.</p>
</font>
</font>
<font FACE="Times New Roman" SIZE="2">
<p align="left"></font>Haec Sacrosancta Synodus, 
Concilii Vaticani primi vestigia premens, cum eo docet et declarat Iesum 
Christum Pastorem aeternum sanctam aedificasse Ecclesiam, missis Apostolis sicut 
Ipse missus erat a Patre (cf. Io 20,21); quorum successores, videlicet 
Episcopos, in Ecclesia sua usque ad consummationem saeculi pastores esse voluit. 
Ut vero Episcopatus ipse unus et indivisus esset, beatum Petrum ceteris 
Apostolis praeposuit in ipsoque instituit perpetuum ac visibile unitatis fidei 
et communionis principium et fundamentum(37). Quam doctrinam de institutione, 
perpetuitate, vi ac ratione sacri Primatus Romani Pontificis deque eius 
infallibili Magisterio, Sacra Synodus cunctis fidelibus firmiter credendam 
rursus proponit, et in eodem incepto pergens, doctrinam de Episcopis, 
successoribus Apostolorum, qui cum successore Petri, Christi Vicario(38) ac 
totius Ecclesiae visibili Capite, domum Dei viventis regunt, coram omnibus 
profiteri et declarare constituit.</p>
<font SIZE="3">
<b>
<p align="left">19.</b>
Dominus Iesus, precibus ad Patrem fusis, 
vocans ad Se quos voluit Ipse, duodecim constituit ut essent cum Illo et ut 
mitteret eos praedicare Regnum Dei (cf. Mc 3,13-19; Mt 10,1-42); quos Apostolos 
(cf. Lc 6,13) ad modum collegii seu coetus stabilis instituit, cui ex iisdem 
electum Petrum praefecit (cf. Io 21,15-17). Eos ad filios Israel primum et ad 
omnes gentes misit (cf. Rom 1,16), ut suae participes potestatis, omnes populos 
discipulos Ipsius facerent, eosque sanctificarent et gubernarent (cf. Mt 
28,16-20; Mc 16,15; Lc 24,45-48; Io 20,21-23), sicque Ecclesiam propagarent, 
eamque sub ductu Domini ministrando pascerent, omnibus diebus usque ad 
consummationem saeculi (cf. Mt 28,20). In qua missione die Pentecostes plene 
confirmati sunt (cf. Act 2,1-36) secundum promissum Domini: &quot;Accipietis virtutem 
supervenientis Spiritus Sancti in vos, et eritis mihi testes in Hierusalem et in 
omni Iudaea et Samaria, et usque ad ultimum terrae&quot; (Act 1,8). Apostoli autem 
praedicando ubique Evangelium (cf. Mc 16,20), ab audientibus Spiritu Sancto 
operante acceptum, Ecclesiam congregant universalem, quam Dominus in Apostolis 
condidit et supra beatum Petrum, eorum principem, aedificavit, ipso summo 
angulari lapide Christo Iesu (cf. Apoc 21,14; Mt 16,18; Eph 2,20)(39). </p>
<font FACE="Times New Roman" size="3">
<b>
<p align="left">20.</b></font> Missio illa divina, a Christo Apostolis 
concredita, ad finem saeculi erit duratura (cf. Mt 28,20), cum Evangelium, ab 
eis tradendum, sit in omne tempus pro Ecclesia totius vitae principium. 
Quapropter Apostoli, in hac societate hierarchice ordinata, de instituendis 
successoribus curam egerunt.</p>
<font FACE="Times New Roman" size="3">
<p align="left">Non solum enim varios adiutores in 
ministerio habuerunt(40), sed ut missio ipsis concredita post eorum mortem 
continuaretur, cooperatoribus suis immediatis, quasi per modum testamenti, 
demandaverunt munus perficiendi et confirmandi opus ab ipsis inceptum(41), 
commendantes illis ut attenderent universo gregi, in quo Spiritus Sanctus eos 
posuit pascere Ecclesiam Dei (cf. Act 20, 28). Constituerunt itaque huius modi 
viros ac deinceps ordinationem dederunt, ut cum decessissent, ministerium eorum 
alii viri probati exciperent(42). Inter varia illa ministeria quae inde a primis 
temporibus in Ecclesia exercentur, teste traditione, praecipuum locum tenet 
munus illorum qui, in episcopatum constituti, per successionem ab initio 
decurrentem(43), apostolici seminis traduces habent(44). Ita, ut testatur S. 
Irenaeus, per eos qui ab Apostolis instituti sunt Episcopi et successores eorum 
usque ad nos, traditio apostolica in toto mundo manifestatur(45) et 
custoditur(46). </p>
</font>
</font>
<font FACE="Times New Roman" SIZE="2">
<p align="left"></font>Episcopi igitur communitatis 
ministerium cum adiutoribus preshyteris et diaconis susceperunt(47), loco Dei 
praesidentes gregi(48), cuius sunt pastores, ut doctrinae magistri, sacri cultus 
sacerdotes, gubernationis ministri(49). Sicut autem permanet munus a Domino 
singulariter Petro, primo Apostolorum, concessum et successoribus eius 
transmittendum, ita permanet munus Apostolorum pascendi Ecclesiam, ab ordine 
sacrato Episcoporum iugiter exercendum(50). Proinde docet Sacra Synodus 
Episcopos ex divina institutione in locum Apostolorum successisse(51), tamquam 
Ecclesiae pastores, quos qui audit, Christum audit, qui vero spernit, Christum 
spernit et Eum qui Christum misit (cf. Lc 10,16)(52). </p>
<font SIZE="3">
<b>
<p align="left">21.</b>
In Episcopis igitur, quibus presbyteri 
assistunt, adest in medio credentium Dominus Iesus Christus, Pontifex Summus. 
Sedens enim ad dexteram Dei Patris, non deest a suorum congregatione 
pontificum(53), sed imprimis per eorum eximium servitium verbum Dei omnibus 
gentibus praedicat et credentibus sacramenta fidei continuo administrat, eorum 
paterno munere (cf. 1Cor 4,15) nova membra Corpori suo regeneratione superna 
incorporat, eorum denique sapientia et prudentia Populum Novi Testamenti in sua 
ad aeternam beatitudinem peregrinatione dirigit et ordinat. Hi pastores ad 
pascendum dominicum gregem electi, ministri Christi sunt et dispensatores 
mysteriorum Dei (cf. 1Cor 4,1), quibus concredita est testificatio Evangelii 
gratiae Dei (cf. Rom 15,16; Act 20,24), atque ministratio Spiritus et iustitiae 
in gloria (cf. 2Cor 3,8-9).</p>
</font><font FACE="Times New Roman" SIZE="2">
<p align="left"></font>Ad tanta munera explenda, 
Apostoli speciali effusione supervenientis Spiritus Sancti a Christo ditati sunt 
(cf. Act 1,8; 2,4; Io 20,22-23), et ipsi adiutoribus suis per impositionem 
manuum donum spirituale tradiderunt (cf. 1Tim 4,14; 2Tim 1,6-7), quod usque ad 
nos in episcopali consecratione transmissum est(54). Docet autem Sancta Synodus 
episcopali consecratione plenitudinem conferri sacramenti Ordinis, quae nimirum 
et liturgica Ecclesiae consuetudine et voce Sanctorum Patrum summum sacerdotium, 
sacri ministerii summa nuncupatur(55). Episcopalis autem consecratio, cum munere 
sanctificandi, munera quoque confert docendi et regendi, quae tamen natura sua 
nonnisi in hierarchica communione cum Collegii Capite et membris exerceri 
possunt. Ex traditione enim, quae praesertim liturgicis ritibus et Ecclesiae tum 
Orientis tum Occidentis usu declaratur, perspicuum est manuum impositione et 
verbis consecrationis gratiam Spiritus Sancti ita conferri(56) et sacrum 
characterem ita imprimi(57), ut Episcopi, eminenti ac adspectabili modo, ipsius 
Christi Magistri, Pastoris et Pontificis partes sustineant et in Eius persona 
agant(58). Episcoporum est per Sacramentum Ordinis novos electos in corpus 
episcopale assumere.</p>
<font SIZE="3">
<b>
<p align="left">22.</b>
Sicut, statuente Domino, sanctus Petrus et 
ceteri Apostoli unum Collegium apostolicum constituunt, pari ratione Romanus 
Pontifex, successor Petri, et Episcopi, successores Apostolorum, inter se 
coniunguntur. Iam perantiqua disciplina, qua Episcopi in universo orbe 
constituti ad invicem et cum Romano Episcopo communicabant in vinculo unitatis, 
caritatis et pacis(59), itemque concilia coadunata(60), per quae et altiora 
quaeque in commune statuerentur(61), sententia multorum consilio ponderata(62), 
ordinis episcopalis indolem et rationem collegialem significant; quam manifeste 
comprobant Concilia Oecumenica decursu saeculorum celebrata. Eandem vero iam 
innuit ipse usus, antiquitus inductus, plures advocandi Episcopos qui in novo 
electo ad summi sacerdotii ministerium elevando partem haberent. Membrum 
Corporis episcopalis aliquis constituitur vi sacramentalis consecrationis et 
hierarchica communione cum Collegii Capite atque membris.</p>
</font><font FACE="Times New Roman" SIZE="2">
<p align="left"></font>Collegium autem seu corpus 
Episcoporum auctoritatem non habet, nisi simul cum Pontifice Romano, successore 
Petri, ut capite eius intellegatur, huiusque integre manente potestate Primatus 
in omnes sive Pastores sive fideles. Romanus enim Pontifex habet in Ecclesiam, 
vi muneris sui, Vicarii scilicet Christi et totius Ecclesiae Pastoris, plenam, 
supremam et universalem potestatem, quam semper libere exercere valet. Ordo 
autem Episcoporum, qui collegio Apostolorum in magisterio et regimine pastorali 
succedit, immo in quo corpus apostolicum continuo perseverat, una cum Capite suo 
Romano Pontifice, et numquam sine hoc Capite, subiectum quoque supremae ac 
plenae potestatis in universam Ecclesiam exsistit(63), quae quidem potestas 
nonnisi consentiente Romano Pontifice exerceri potest. Dominus unum Simonem ut 
petram et clavigerum Ecclesiae posuit (cf. Mt 16,18-19), eumque Pastorem totius 
sui gregis constituit (cf. Io 21,15ss.); illud autem ligandi ac solvendi munus, 
quod Petro datum est (cf. Mt 16,19), collegio quoque Apostolorum, suo Capiti 
coniuncto, tributum esse constat (cf. Mt 18,18; 28,16-20)(64). Collegium hoc 
quatenus ex multis compositum, varietatem et universalitatem Populi Dei, 
quatenus vero sub uno capite collectum unitatem gregis Christi exprimit. In 
ipso, Episcopi, primatum et principatum Capitis sui fideliter servantes, propria 
potestate in bonum fidelium suorum, immo totius Ecclesiae funguntur, Spiritu 
Sancto organicam structuram eiusque concordiam continenter roborante. Suprema in 
universam Ecclesiam potestas, qua istud Collegium pollet, sollemni modo in 
Concilio Oecumenico exercetur. Concilium Oecumenicum numquam datur, quod a 
Successore Petri non sit ut tale confirmatum vel saltem receptum; et Romani 
Pontificis praerogativa est haec Concilia convocare, iisdem praesidere et eadem 
confirmare(65). Eadem potestas collegialis una cum Papa exerceri potest ab 
Episcopis in orbe terrarum degentibus, dummodo Caput Collegii eos ad actionem 
collegialem vocet, vel saltem Episcoporum dispersorum unitam actionem approbet 
vel libere recipiat, ita ut verus actus collegialis efficiatur.</p>
<font SIZE="3">
<b>
<p align="left">23.</b><font SIZE="2"> </font>
Collegialis unio etiam in mutuis 
relationibus singulorum Episcoporum cum particularibus Ecclesiis Ecclesiaque 
universali apparet. Romanus Pontifex, ut successor Petri, est unitatis, tum 
Episcoporum tum fidelium multitudinis, perpetuum ac visibile principium et 
fundamentum(66). Episcopi autem singuli visibile principium et fundamentum sunt 
unitatis in suis Ecclesiis particularibus(67), ad imaginem Ecclesiae universalis 
formatis in quibus et ex quibus una et unica Ecclesia catholica exsistit(68). 
Qua de causa singuli Episcopi suam Ecclesiam, omnes autem simul cum Papa totam 
Ecclesiam repraesentant in vinculo pacis, amoris et unitatis.</p>
<font FACE="Times New Roman" size="3">
<p align="left">Singuli Episcopi, qui particularibus 
Ecclesiis praeficiuntur, regimen suum pastorale super portionem Populi Dei sibi 
commissam, non super alias Ecclesias neque super Ecclesiam universalem exercent. 
Sed qua membra Collegii episcopalis et legitimi Apostolorum successores singuli 
ea sollicitudine pro universa Ecclesia ex Christi institutione et praecepto 
tenentur(69), quae, etiamsi per actum iurisdictionis non exerceatur, summopere 
tamen confert ad Ecclesiae universalis emolumentum. Debent enim omnes Episcopi 
promovere et tueri unitatem fidei et disciplinam cunctae Ecclesiae communem, 
fideles edocere ad amorem totius Corporis mystici Christi, praesertim membrorum 
pauperum, dolentium et eorum qui persecutionem patiuntur propter iustitiam (cf. 
Mt 5,10), tandem promovere omnem actuositatem quae toti Ecclesiae communis est, 
praesertim ut fides incrementum capiat et lux plenae veritatis omnibus hominibus 
oriatur. Ceterum hoc sanctum est quod, bene regendo propriam Ecclesiam ut 
portionem Ecclesiae universalis, ipsi efficaciter conferunt ad bonum totius 
mystici Corporis, quod est etiam corpus Ecclesiarum(70). </p>
<p align="left">Cura Evangelium ubique terrarum 
annuntiandi ad corpus Pastorum pertinet, quibus omnibus in commune Christus 
mandatum dedit imponendo commune officium, ut iam Papa Coelestinus Patribus 
Ephesini Concilii commendavit(71). Unde singuli Episcopi, quantum propria eorum 
perfunctio muneris sinit, in laborum societatem venire tenentur inter se et cum 
successore Petri, cui grande munus christiani nominis propagandi singulari modo 
demandatum est(72). Quare missionibus tum messis operarios, tum etiam auxilia 
spiritualia et materialia, tam per se directe, quam suscitando fidelium ardentem 
cooperationem, suppeditare omnibus viribus debent. Episcopi denique, in 
universali caritatis societate, fraternum adiutorium aliis Ecclesiis, praesertim 
finitimis et egentioribus, secundum venerandum antiquitatis exemplum, libenter 
praebeant.</p>
<p align="left">Divina autem Providentia factum est ut 
variae variis in locis ab Apostolis eorumque successoribus institutae Ecclesiae 
decursu temporum in plures coaluerint coetus, organice coniunctos, qui, salva 
fidei unitate et unica divina constitutione universalis Ecclesiae, gaudent 
propria disciplina, proprio liturgico usu, theologico spiritualique patrimonio. 
Inter quas aliquae, notatim antiquae Patriarchales Ecclesiae, veluti matrices 
fidei, alias pepererunt quasi filias, quibuscum arctiore vinculo caritatis in 
vita sacramentali atque in mutua iurium et officiorum reverentia ad nostra usque 
tempora connectuntur(73). Quae Ecclesiarum localium in unum conspirans varietas 
indivisae Ecclesiae catholicitatem luculentius demonstrat. Simili ratione Coetus 
Episcopales hodie multiplicem atque fecundam opem conferre possunt, ut 
collegialis affectus ad concretam applicationem perducatur.</p>
<b>
<p align="left">24.</b></font> Episcopi, utpote Apostolorum successores, 
a Domino, cui omnis potestas in coelo et in terra data est, missionem accipiunt 
docendi omnes gentes et praedicandi Evangelium omni creaturae, ut homines 
universi, per fidem, baptismum et adimpletionem mandatorum salutem consequantur 
(cf. Mt 28,18-20; Mc 16,15-16; Act 26,17s.). Ad hanc missionem implendam, 
Christus Dominus Spiritum Sanctum promisit Apostolis et die Pentecostes e coelo 
misit, cuius virtute testes Eidem essent usque ad ultimum terrae, coram gentibus 
et populis et regibus (cf. Act 1,8; 2,1ss.; 9,15). Munus autem illud quod 
Dominus pastoribus populi sui commisit, verum est servitium quod in sacris 
Litteris &quot;diaconia&quot; seu ministerium significanter nuncupatur (cf. Act 1,17 et 
25; 21,19; Rom 11,13; 1Tim 1,12).</p>
<font FACE="Times New Roman" size="3">
<p align="left">Episcoporum autem missio canonica fieri 
potest per legitimas consuetudines, a suprema et universali potestate Ecclesiae 
non revocatas, vel per leges ab eadem auctoritate latas aut agnitas, vel directe 
per ipsum Successorem Petri; quo renuente seu communionem Apostolicam denegante, 
Episcopi in officium assumi nequeunt(74). </p>
<b>
<p align="left">25</b></font></font>. 
Inter praecipua Episcoporum munera eminet 
praedicatio Evangelii(75). Episcopi enim sunt fidei praecones, qui novos 
discipulos ad Christum adducunt, et doctores authentici seu auctoritate Christi 
praediti, qui populo sibi commisso fidem credendam et moribus applicandam 
praedicant, et sub lumine Sancti Spiritus illustrant, ex thesauro Revelationis 
nova et vetera proferentes (cf. Mt 13,52), eam fructificare faciunt erroresque 
gregi suo, impendentes vigilanter arcent (cf. 2Tim 4,1-4). Episcopi in 
communione cum Romano Pontifice docentes ab omnibus tamquam divinae et 
catholicae veritatis testes venerandi sunt; fideles autem in sui Episcopi 
sententiam de fide et moribus nomine Christi prolatam concurrere, eique 
religioso animi obsequio adhaerere debent. Hoc vero religiosum voluntatis et 
intellectus obsequium singulari ratione praestandum est Romani Pontificis 
authentico magisterio etiam cum non ex cathedra loquitur; ita nempe ut 
magisterium eius supremum reverenter agnoscatur, et sententiis ab eo prolatis 
sincere adhaereatur, iuxta mentem et voluntatem manifestatam ipsius, quae se 
prodit praecipue sive indole documentorum, sive ex frequenti propositione 
eiusdem doctrinae, sive ex dicendi ratione.</p>
<font FACE="Times New Roman" SIZE="2">
<p align="left"></font>Licet singuli praesules 
infallibilitatis praerogativa non polleant, quando tamen, etiam per orbem 
dispersi, sed communionis nexum inter se et cum Successore Petri servantes, 
authentice res fidei et morum docentes in unam sententiam tamquam definitive 
tenendam conveniunt, doctrinam Christi infallibiliter enuntiant(76). Quod adhuc 
manifestius habetur quando, in Concilio Oecumenico coadunati, pro universa 
Ecclesia fidei et morum doctores et iudices sunt, quorum definitionibus fidei 
obsequio est adhaerendum(77). </p>
<font FACE="Times New Roman" SIZE="2">
<p align="left"></font>Haec autem infallibilitas, qua 
Divinus Redemptor Ecclesiam suam in definienda doctrina de fide vel moribus 
instructam esse voluit, tantum patet quantum divinae Revelationis patet 
depositum, sancte custodiendum et fideliter exponendum. Qua quidem 
infallibilitate Romanus Pontifex, Collegii Episcoporum Caput, vi muneris sui 
gaudet, quando, ut supremus omnium christifidelium pastor et doctor, qui fratres 
suos in fide confirmat (cf. Lc 22,32), doctrinam de fide vel moribus definitivo 
actu proclamat(78). Quare definitiones eius ex sese, et non ex consensu 
Ecclesiae, irreformabiles merito dicuntur, quippe quae sub assistentia Spiritus 
Sancti, ipsi in beato Petro promissa, prolatae sint, ideoque nulla indigeant 
aliorum approbatione, nec ullam ad aliud iudicium appellationem patiantur. Tunc 
enim Romanus Pontifex non ut persona privata sententiam profert, sed ut 
universalis Ecclesiae magister supremus, in quo charisma infallibilitatis ipsius 
Ecclesiae singulariter inest, doctrinam fidei catholicae exponit vel tuetur(79). 
Infallibilitas Ecciesiae promissa in corpore Episcoporum quoque inest, quando 
supremum magisterium cum Petri Successore exercet. Istis autem definitionibus 
assensus Ecclesiae numquam deesse potest propter actionem eiusdem Spiritus 
Sancti, qua universus Christi grex in unitate fidei servatur et proficit(80).
</p>
<font SIZE="3">
<p align="left">Cum autem sive Romanus Pontifex sive 
Corpus Episcoporum cum eo sententiam definiunt, eam proferunt secundum ipsam 
Revelationem, cui omnes stare et conformari tenentur et quae scripta vel tradita 
per legitimam Episcoporum successionem et imprimis ipsius Romani Pontificis cura 
integre transmittitur, atque praelucente Spiritu veritatis in Ecclesia sancte 
servatur et fideliter exponitur(81). Ad quam rite indagandam et apte 
enuntiandam, Romanus Pontifex et Episcopi, pro officio suo et rei gravitate, per 
media apta, sedulo operam navant(82); novam vero revelationem publicam tamquam 
ad divinum fidei depositum pertinentem non accipiunt(83). </p>
<b>
<p align="left">26</b></font></font><font size="2">. </font>Episcopus, plenitudine sacramenti 
Ordinis insignitus, est &quot;oeconomus gratiae supremi sacerdotii&quot;(84), praesertim 
in Eucharistia, quam ipse offert vel offerri curat(85), et qua continuo vivit et 
crescit Ecclesia. Haec Christi Ecclesia vere adest in omnibus, legitimis 
fidelium congregationibus localibus, quae, pastoribus suis adhaerentes, et ipsae 
in Novo Testamento ecclesiae vocantur(86). Hae sunt enim loco suo Populus novus 
a Deo vocatus, in Spiritu Sancto et in plenitudine multa (cf. 1Thess 1,5). In 
eis praedicatione Evangelii Christi congregantur fideles et celebratur mysterium 
Coenae Domini, &quot;ut per escam et sanguinem Domini corporis fraternitas cuncta 
copuletur&quot;(87) In quavis altaris communitate, sub Episcopi sacro ministerio(88), 
exhibetur symbolum illius caritatis et &quot;unitatis Corporis mystici, sine qua non 
potest esse salus&quot;(89). In his communitatibus, licet saepe exiguis et 
pauperibus, vel in dispersione degentibus, praesens est Christus, cuius virtute 
consociatur una, sancta, catholica et apostolica Ecclesia(90). Etenim &quot;non aliud 
agit participatio corporis et sanguinis Christi, quam ut in id quod sumimus 
transeamus&quot;(91). </p>
<font size="3">
<p align="left">Omnis autem legitima Eucharistiae 
celebratio dirigitur ab Episcopo, cui officium commissum est cultum christianae 
religionis Divinae Maiestati deferendi atque administrandi secundum praecepta 
Domini et Ecclesiae leges, eius particulari iudicio ulterius pro dioecesi 
determinatas.</p>
<p align="left">Ita Episcopi, orando pro populo et 
laborando, de plenitudine sanctitatis Christi multiformiter et abundanter 
effundunt. Per ministerium verbi virtutem Dei credentibus in salutem communicant 
(cf. Rom 1,16), et per sacramenta, quorum regularem et fructuosam distributionem 
auctoritate sua ordinant(92), fideles sanctificant. Ipsi regunt collationem 
baptismi, quo regalis sacerdotii Christi participatio conceditur. Ipsi sunt 
ministri originarii confirmationis, dispensatores sacrorum ordinum et 
moderatores disciplinae poenitentialis, atque populos suos, ut in liturgia et 
praesertim in sacro Missae sacrificio partes suas fide et reverentia impleant, 
sollicite exhortantur et instruunt. Eis denique quibus praesunt exemplo 
conversationis suae proficere debent, mores suos ab omni malo temperantes et 
quantum poterint, Domino adiuvante, ad bonum commutando, ut ad vitam, una cum 
grege sibi credito, perveniant sempiternam(93). </p>
<b>
<p align="left">27</b>. 
Episcopi Ecclesias particulares sibi 
commissas ut vicarii et legati Christi regunt(94), consiliis, suasionibus, 
exemplis, verum etiam auctoritate et sacra potestate, qua quidem nonnisi ad 
gregem suum in veritate et sanctitate aedificandum utuntur, memores quod qui 
maior est fiat sicut minor et qui praecessor est sicut ministrator (cf. Lc 
22,26-27). Haec potestas qua, nomine Christi personaliter funguntur, est 
propria, ordinaria et immediata, licet a suprema Ecclesiae auctoritate 
exercitium eiusdem ultimatim regatur et certis limitibus, intuitu utilitatis 
Ecclesiae vel fidelium, circumscribi possit. Vi huius potestatis Episcopi sacrum 
ius et coram Domino officium habent in suos subditos leges ferendi, iudicium 
faciendi, atque omnia, quae ad cultus apostolatusque ordinem pertinent, 
moderandi.</p>
</font><font FACE="Times New Roman" SIZE="2">
<p align="left"></font>Ipsis munus pastorale seu 
habitualis et cotidiana cura ovium suarum plene committitur, neque vicarii 
Romanorum Pontificum putandi sunt, quia potestatem gerunt sibi propriam 
verissimeque populorum quos regunt, Antistites dicuntur(95). Eorum itaque 
potestas a suprema et universali potestate non eliditur, sed e contra asseritur, 
roboratur et vindicatur(96), Spiritu Sancto constitutam a Christo Domino in sua 
Ecclesia regiminis formam indefectibiliter servante.</p>
<font SIZE="3">
<p align="left">Episcopus, missus a Patrefamilias ad 
gubernandam familiam suam, ante oculos teneat exemplum Boni Pastoris, qui venit 
non ministrari sed ministrare (cf. Mt 20,28; Mc 10,45) et animam suam pro ovibus 
ponere (cf. Io 10,11). Assumptus ex hominibus et circumdatus infirmitate, 
condolere potest iis qui ignorant et errant (cf. Hebr 5,1-2). Subditos, quos ut 
veros filios suos fovet et ad alacriter secum cooperandum exhortatur, audire ne 
renuat. Pro animabus eorum rationem redditurus Deo (cf. Hebr 13,17) oratione, 
praedicatione omnibusque operibus caritatis curam habeat tum eorumdem, tum etiam 
illorum qui de uno grege nondum sunt, quos in Domino commendatos sibi habeat. 
Ipse, cum sicut Paulus Apostolus cunctis debitor sit, promptus sit omnibus 
evangelizare (cf. Rom 1,14-15), fidelesque suos ad operositatem apostolicam et 
missionalem exhortari. Fideles autem Episcopo adhaerere debent sicut Ecclesia 
Iesu Christo, et sicut Iesus Christus Patri, ut omnia per unitatem 
consentiant(97), et abundent in gloriam Dei (cf. 2Cor 4,15).</p>
<b>
<p align="left">28</b>. 
Christus, quem Pater sanctificavit et 
misit in mundum (cf. Io 10,36), consecrationis missionisque suae per Apostolos 
suos, eorum successores, videlicet Episcopos participes effecit(98), qui munus 
ministerii sui, vario gradu, variis subiectis in Ecclesia legitime tradiderunt. 
Sic ministerium ecclesiasticum divinitus institutum diversis ordinibus exercetur 
ab illis qui iam ab antiquo Episcopi, Presbyteri, Diaconi vocantur(99). 
Presbyteri, quamvis pontificatus apicem non habeant et in exercenda sua 
potestate ab Episcopis pendeant, cum eis tamen sacerdotali honore coniuncti 
sunt(100) et vi sacramenti Ordinis(101), ad imaginem Christi, summi atque 
aeterni Sacerdotis (cf. Hebr 5, 1-10; 7, 24; 9, 11-28), ad Evangelium 
praedicandum fidelesque pascendos et ad divinum cultum celebrandum consecrantur, 
ut veri sacerdotes Novi Testamenti(102). Muneris unici Mediatoris Christi (cf. 
1Tim. 2, 5) participes in suo gradu ministerii, omnibus verbum divinum 
annuntiant. Suum vero munus sacrum maxime exercent in eucharistico cultu vel 
synaxi, qua in persona Christi agentes(103) Eiusque mysterium proclamantes, vota 
fidelium sacrificio Capitis ipsorum coniungunt, et unicum sacrificium Novi 
Testamenti, Christi scilicet Sese Patri immaculatam hostiam semel offerentis 
(cf. Hebr 9, 11-28), in sacrificio Missae usque ad adventum Domini (cf. 1Cor 11, 
26) repraesentant et applicant(104). Pro fidelibus autem poenitentibus vel 
aegrotantibus ministerio reconciliationis et alleviationis summe funguntur, et 
necessitates ac preces fidelium ad Deum Patrem afferunt (cf. Hebr 5,1-3). Munus 
Christi Pastoris et Capitis pro sua parte auctoritatis exercentes(105), familiam 
Dei, ut fraternitatem in unum animatam(106), colligunt et per Christum in 
Spiritu ad Deum Patrem adducunt. In medio gregis Eum in spiritu et veritate 
adorant (cf. Io 4,24). In verbo demum et doctrina laborant (cf. 1Tim. 5,17), 
credentes quod in lege Domini meditantes legerint, docentes quod crediderint, 
imitantes quod docuerint(107). </p>
</font><font FACE="Times New Roman" size="3"><font FACE="Times New Roman" SIZE="2">
<p align="left"></font>Presbyteri, ordinis Episcopalis 
providi cooperatores(108) eiusque adiutorium et organum, ad Populo Dei 
inserviendum vocati, unum presbyterium(109) cum suo Episcopo constituunt, 
diversis quidem officiis mancipatum. In singulis localibus fidelium 
congregationibus Episcopum, quocum fidenti et magno animo consociantur, 
quodammodo praesentem reddunt eiusque munera et sollicitudinem pro parte 
suscipiunt et cura cotidiana exercent. Qui sub auctoritate Episcopi portionem 
gregis dominici sibi addictam sanctificant et regunt, Ecclesiam universalem in 
suo loco visibilem faciunt et in aedificando toto corpore Christi (cf. Eph 4,12) 
validam opem afferunt. Ad bonum autem filiorum Dei semper intenti operam suam ad 
opus pastorale totius dioeceseos, immo totius Ecclesiae conferre studeant. 
Propter hanc in sacerdotio et missione participationem Presbyteri Episcopum vere 
ut patrem suum agnoscant eique reverenter oboediant. Episcopus vero Sacerdotes 
cooperatores suos ut filios et amicos consideret, sicut Christus discipulos suos 
iam non servos, sed amicos vocat (cf. Io 15,15) Corpori igitur Episcoporum, 
ratione Ordinis et ministerii, omnes Sacerdotes, tum dioecesani tum religiosi 
coaptantur et bono totius Ecclesiae pro sua vocatione et gratia inserviunt.</p>
<font FACE="Times New Roman" SIZE="2">
<p align="left"></font>Vi communis sacrae ordinationis 
et missionis Presbyteri omnes inter se intima fraternitate nectuntur, quae 
sponte ac libenter sese manifestet in mutuo auxilio, tam spirituali quam 
materiali, tam pastorali quam personali, in conventibus et communione vitae, 
laboris et caritatis.</p>
<font SIZE="3">
<p align="left">Fidelium vero, quos spiritualiter 
baptismate et doctrina genuerunt (cf. 1Cor 4,15; 1Pt 1,23), curam tamquam patres 
in Christo agant. Forma facti gregis ex animo (cf. 1Pt 5,3) suae communitati 
locali ita praesint et inserviant, ut ista digne vocari possit illo nomine, quo 
unus et totus Populus Dei insignitur, Ecclesiae scilicet Dei (cf. 1Cor 1,2; 2Cor 
1,1; et passim). Memores sint se sua cotidiana conversatione et sollicitudine 
fidelibus et infidelibus, catholicis et non catholicis, faciem ministerii vere 
sacerdotalis et pastoralis exhibere, omnibusque testimonium veritatis et vitae 
reddere debere, et ut boni pastores illos quoque quaerere (cf. Lc 15,4-7), qui 
baptizati quidem in Ecclesia catholica a praxi sacramentorum, vel imo a fide 
defecerunt.</p>
</font>
<font FACE="Times New Roman" SIZE="2">
<p align="left"></font>Quia genus humanum hodie magis 
magisque in unitatem civilem, oeconomicam et socialem coalescit, eo magis 
oportet ut Sacerdotes, coniuncta cura et ope sub ductu Episcoporum et Summi 
Pontificis, omnem rationem dispersionis elidant, ut in unitatem familiae Dei 
totum genus humanum adducatur.</p>
<font SIZE="3">
<b>
<p align="left">29.</b>
In gradu inferiori hierarchiae sistunt 
Diaconi, quibus &quot;non ad sacerdotium, sed ad ministerium&quot; manus imponuntur(110). 
Gratia etenim sacramentali roborati, in diaconia liturgiae, verbi et caritatis 
Populo Dei, in communione cum Episcopo eiusque presbyterio, inserviunt. Diaconi 
est, prout ei a competenti auctoritate assignatum fuerit, solemniter baptismum 
administrare, Eucharistiam servare et distribuere, matrimonio Ecclesiae nomine 
adsistere et benedicere, Viaticum moribundis deferre, fidelibus sacram legere 
Scripturam, populum instruere et exhortari, fidelium cultui et orationi 
praesidere, sacramentalia ministrare, ritui funeris ac sepulturae praeesse. 
Caritatis et administrationis officiis dediti, meminerint Diaconi moniti Beati 
Polycarpi: &quot;Misericordes, seduli, incedentes iuxta veritatem Domini, qui omnium 
minister factus est&quot;(111). </p>
</font><font FACE="Times New Roman" SIZE="2">
<p align="left"></font>Cum vero haec munera, ad vitam 
Ecclesiae summopere necessaria, in disciplina Ecclesiae latinae hodie vigenti in 
pluribus regionibus adimpleri difficulter possint, Diaconatus in futurum tamquam 
proprius ac permanens gradus hierarchiae restitui poterit. Ad competentes autem 
varii generis territoriales Episcoporum coetus, approbante ipso Summo Pontifice, 
spectat decernere, utrum et ubinam pro cura animarum huiusmodi diaconos institui 
opportunum sit. De consensu Romani Pontificis hic diaconatus viris maturioris 
aetatis etiam in matrimonio viventibus conferri poterit, necnon iuvenibus 
idoneis, pro quibus tamen lex coelibatus firma remanere debet.</p>
<font SIZE="3">
<p align="center"><b>Caput IV</b></p>
<p align="center"><b>DE LAICIS</b></p>
<p align="left"><b>30.</b> Sancta Synodus, muneribus Hierarchiae 
declaratis, libenter animum advertit statui illorum christifidelium qui laici 
nuncupantur. Quodsi omnia quae de Populo Dei dicta sunt, ad laicos, religiosos 
et clericos aequaliter diriguntur, laicis tamen, viris et mulieribus, ratione 
condicionis et missionis, quaedam particulariter pertinent, quorum fundamenta ob 
specialia rerum adiuncta nostri temporis magis expendenda sunt. Pastores enim 
sacri probe norunt quantum laici ad bonum totius Ecclesiae conferant. Sciunt 
enim Pastores se a Christo non esse institutos, ut totam missionem salvificam 
Ecclesiae versus mundum in se solos suscipiant, sed praeclarum munus suum esse 
ita pascere fideles eorumque ministrationes et charismata ita recognoscere, ut 
cuncti suo modo ad commune opus unanimiter cooperentur. Oportet enim, ut omnes 
&quot;veritatem... facientes in caritate crescamus in illo per omnia, qui est caput 
Christus, ex quo totum corpus compactum et connexum per omnem iuncturam 
subministrationis, secundum operationem in mensuram uniuscuiusque membri, 
augmentum corporis facit in aedificationem sui in caritate&quot; (Eph 4,15-16).</p>
<b>
<p align="left">31</b>. Nomine laicorum hic intelleguntur omnes christifideles praeter membra 
ordinis sacri et status religiosi in Ecclesia sanciti, christifideles scilicet 
qui, utpote baptismate Christo concorporati, in Populum Dei constituti, et de 
munere Christi sacerdotali, prophetico et regali suo modo participes facti, pro 
parte sua missionem totius populi christiani in Ecclesia et in mundo exercent.</p>
<p align="left">Laicis indoles saecularis propria et peculiaris est. Membra enim ordinis 
sacri, quamquam aliquando in saecularibus versari possunt, etiam saecularem 
professionem exercendo, ratione suae particularis vocationis praecipue et ex 
professo ad sacrum ministerium ordinantur, dum religiosi suo statu praeclarum et 
eximium testimonium reddunt, mundum transfigurari Deoque offerri non posse sine 
spiritu beatitudinum. Laicorum est, ex vocatione propria, res temporales gerendo 
et secundum Deum ordinando, regnum Dei quaerere. In saeculo vivunt, scilicet in 
omnibus et singulis mundi officiis et operibus et in ordinariis vitae familiaris 
et socialis condicionibus, quibus eorum existentia quasi contexitur. Ibi a Deo 
vocantur, ut suum proprium munus exercendo, spiritu evangelico ducti, fermenti 
instar ad mundi sanctificationem velut ab intra conferant, sicque praeprimis 
testimonio vitae suae, fide, spe et caritate fulgentes, Christum aliis 
manifestent. Ad illos ergo peculiari modo spectat res temporales omnes, quibus 
arcte coniunguntur, ita illuminare et ordinare, ut secundum Christum iugiter 
fiant et crescant et sint in laudem Creatoris et Redemptoris.</p>
<b>
<p align="left">32.</b> Ecclesia sancta, ex divina institutione, mira varietate ordinatur et 
regitur. &quot;Sicut enim in uno corpore multa membra habemus, omnia autem membra non 
eundem actum habent, ita multi unum corpus sumus in Christo, singuli autem alter 
alterius membra&quot; (Rom 12,4-5).</p>
<p align="left">Unus est ergo Populus Dei electus: &quot;unus Dominus, una fides, unum baptisma&quot; 
(Eph 4,5); communis dignitas membrorum ex eorum in Christo regeneratione, 
communis filiorum gratia, communis ad perfectionem vocatio, una salus, una spes 
indivisaque caritas. Nulla igitur in Christo et in Ecclesia inaequalitas, 
spectata stirpe vel natione, condicione sociali vel sexu, quia &quot;non est Iudaeus 
neque Graecus, non est servus neque liber, non est masculus neque femina. Omnes 
enim vos unus estis in Christo Iesu&quot; (Gal 3,28 gr.; cf. Col 3,11).</p>
<p align="left">Si igitur in Ecclesia non omnes eadem via incedunt, omnes tamen ad 
sanctitatem vocantur et coaequalem sortiti sunt fidem in iustitia Dei (cf. 2Pt 
1,1). Etsi quidam ex voluntate Christi ut doctores, mysteriorum dispensatores et 
pastores pro aliis constituuntur, vera tamen inter omnes viget aequalitas quoad 
dignitatem et actionem cunctis fidelibus communem circa aedificationem Corporis 
Christi. Distinctio enim quam Dominus posuit inter sacros ministros et reliquum 
Populum Dei, secumfert coniunctionem, cum Pastores et alii fideles inter se 
communi necessitudine devinciantur; Ecclesiae Pastores, exemplum Domini secuti, 
sibi invicem aliisque fidelibus ministrent, hi autem alacriter Pastoribus et 
doctoribus sociam operam praestent. Sic in varietate omnes testimonium perhibent 
de mirabili unitate in Corpore Christi: ipsa enim diversitas gratiarum, 
ministrationum et operationum filios Dei in unum colligit, quia &quot;haec... omnia 
operatur unus atque idem Spiritus&quot; (1Cor 12,11).</p>
<p align="left">Laici igitur sicut ex divina dignatione fratrem habent Christum, qui cum sit 
Dominus omnium, venit tamen non ministrari sed ministrare (cf. Mt 20,28), ita 
etiam fratres habent eos, qui in sacro ministerio positi, auctoritate Christi 
docendo et sanctificando et regendo familiam Dei ita pascunt, ut mandatum novum 
caritatis ab omnibus impleatur. Quocirca pulcherrime dicit S. Augustinus: &quot;Ubi 
me terret quod vobis sum, ibi me consolatur quod vobiscum sum. Vobis enim sum 
episcopus, vobiscum sum christianus. Illud est nomen officii, hoc gratiae; illud 
periculi est, hoc salutis&quot; (112). </p>
<b>
<p align="left">33.</b> Laici in Populo Dei congregati et in uno Corpore Christi sub uno 
capite constituti, quicumque sunt, vocantur, ut tamquam viva membra ad Ecclesiae 
incrementum eiusque iugem sanctificationem vires suas omnes, beneficio Creatoris 
et gratia Redemptoris acceptas, conferant.</p>
<p align="left">Apostolatus autem laicorum est participatio ipsius salvificae missionis 
Ecclesiae, ad quem apostolatum omnes ab ipso Domino per baptismum et 
confirmationem depuntantur. Sacramentis autem, praesertim sacra Eucharistia, 
communicatur et alitur illa caritas erga Deum et homines, quae anima est totius 
apostolatus. Laici autem speciatim ad hoc vocantur, ut praesentem et actuosam 
reddant Ecclesiam in eis locis et rerum adiunctis, ubi ipsa nonnisi per eos sal 
terrae evadere potest (113). Sic 
omnis laicus, ex ipsis donis sibi collatis, testis simul et vivum instrumentum 
missionis ipsius Ecclesiae exsistit &quot;secundum mensuram donationis Christi&quot; (Eph 
4,7).</p>
<font FACE="Times New Roman" size="3">
<p align="left">Praeter hunc apostolatum, qui ad omnes omnino christifideles spectat, laici 
insuper diversis modis ad cooperationem magis immediatam cum apostolatu 
Hierarchiae vocari possunt</font> (114), 
ad modum illorum virorum ac mulierum, qui Paulum apostolum in Evangelio 
adiuvabant, multum in Domino laborantes (cf. Phil 4,3; Rom 16,3ss.). Praeterea 
aptitudine gaudent, ut ad quaedam munera ecclesiastica, ad finem spiritualem 
exercenda, ab Hierarchia adsumantur.</p>
<font FACE="Times New Roman" size="3">
<p align="left">Omnibus igitur laicis onus praeclarum incumbit adlaborandi, ut divinum 
salutis propositum ad universos homines omnium temporum et ubique terrarum magis 
magisque pertingat. Via proinde eisdem undequaque pateat, ut pro suis viribus 
temporumque necessitatibus opus salutare Ecclesiae naviter et ipsi participent.</p>
<b>
<p align="left">34.</b> Supremus et aeternus Sacerdos Christus Iesus, cum etiam per laicos 
suum testimonium suumque servitium continuare velit, eos suo Spiritu vivificat 
indesinenterque impellit ad omne opus bonum et perfectum.</p>
<p align="left">Illis enim, quos vitae et missioni suae intime coniungit, etiam 
sui muneris sacerdotalis partem tribuit ad cultum spiritualem exercendum, ut 
glorificetur Deus et salventur homines. Qua de causa laici, utpote Christo 
dicati et Spiritu Sancto uncti, mirabiliter vocantur et instruuntur, ut 
uberiores semper fructus Spiritus in ipsis producantur. Omnia enim eorum opera, 
preces et incepta apostolica, conversatio coniugalis et familiaris, labor 
quotidianus, animi corporisque relaxatio, si in Spiritu peragantur, imo 
molestiae vitae si patienter sustineantur, fiunt spirituales hostiae, 
acceptabiles Deo per Iesum Christum (cf. 1Pt 2,5), quae in Eucharistiae 
celebratione, cum dominici Corporis oblatione, Patri piissime offeruntur. Sic et 
laici, qua adoratores ubique sancte agentes, ipsum mundum Deo consecrant.</p>
<b>
<p align="left">35.</b> Christus, Propheta magnus, qui et testimonio vitae et 
verbi virtute Regnum proclamavit Patris, usque ad plenam manifestationem gloriae 
suum munus propheticum adimplet, non solum per Hierarchiam, quae nomine et 
potestate Eius docet, sed etiam per laicos, quos ideo et testes constituit et 
sensu fidei et gratia verbi instruit (cf. Act 2,17-18; Apoc 19,10), ut virtus 
Evangelii in vita quotidiana, familiari et sociali eluceat. Ipsi se praebent ut 
filios repromissionis, si fortes in fide et spe praesens momentum redimunt (cf. 
Eph 5,16; Col 4,5) et futuram gloriam per patientiam exspectant (cf. Rom 8,25). 
Hanc autem spem non in animi interioritate abscondant sed conversione continua 
et colluctatione &quot;adversus mundi rectores tenebrarum harum, contra spiritualia 
nequitiae&quot; (Eph 6,12) etiam per vitae saecularis structuras exprimant.</p>
<p align="left">Sicut sacramenta Novae Legis, quibus vita et apostolatus 
fidelium alitur, coelum novum et terram novam (cf. Apoc 21,1) praefigurant, ita 
laici evadunt validi praecones fidei sperandarum rerum (cf. Hebr 11,1), si cum 
vita ex fide professionem fidei inhaesitanter coniungunt. Haec evangelizatio, 
nuntium Christi scilicet et testimonio vitae et verbo prolatum, notam quamdam 
specificam et peculiarem efficacitatem acquirit ex hoc, quod in communibus 
condicionibus saeculi completur.</p>
<p align="left">Quo in munere magni pretii apparet ille status vitae, qui 
speciali sacramento sanctificatur, scilicet vita matrimonialis et familiaris. 
Ibi exercitium et schola praeclara apostolatus laicorum habetur, ubi religio 
christiana totam vitae institutionem pervadit et in dies magis transformat. Ibi 
coniuges propriam habent vocationem, ut sibi invicem et filiis sint testes fidei 
et amoris Christi. Familia christiana tum praesentes virtutes Regni Dei tum spem 
vitae beatae alta voce proclamat. Ita exemplo et testimonio suo arguit mundum de 
peccato et eos qui veritatem quaerunt illuminat.</p>
<p align="left">Proinde laici, etiam quando curis temporalibus occupantur, 
pretiosam actionem ad evangelizandum mundum exercere possunt et debent. Quodsi 
quidam eorum, deficientibus sacris ministris, vel iisdem in regimine 
persecutionis impeditis, quaedam officia sacra pro facultate supplent; et si 
plures quidem ex eis totas vires suas in opere apostolico impendunt: universos 
tamen oportet ad dilatationem et incrementum Regni Christi in mundo cooperari. 
Quapropter laici sollerter in profundiorem cognitionem veritatis revelatae 
incumbant, et instanter a Deo sapientiae donum impetrent.</p>
<b>
<p align="left">36.</b> Christus, factus oboediens usque ad mortem et propter 
hoc a Patre exaltatus (cf. Phil 2,8-9), in gloriam regni sui intravit. Cui omnia 
subiiciuntur, donec Ipse se cunctaque creata Patri subiiciat, ut sit Deus omnia 
in omnibus (cf. 1Cor 15,27-28). Quam potestatem discipulis communicavit, ut et 
illi in regali libertate constituantur et sui abnegatione vitaque sancta regnum 
peccati in seipsis devincant (cf. Rom 6,12), immo ut Christo etiam in aliis 
servientes, fratres suos ad Regem, cui servire regnare est, humilitate et 
patientia perducant. Dominus enim regnum suum etiam per laicos fideles dilatare 
cupit, regnum scilicet &quot;veritatis et vitae, regnum sanctitatis et gratiae, 
regnum iustitiae, amoris et pacis&quot;</font> (115); 
in quo regno ipsa creatura liberabitur a servitute corruptionis in libertatem 
gloriae filiorum Dei (cf. Rom 8,21). Magna sane promissio, magnumque mandatum 
discipulis datur: &quot;Omnia enim vestra sunt, vos autem Christi, Christus autem 
Dei&quot; (1Cor 3,23).</p>
<font FACE="Times New Roman" size="3">
<p align="left">Fideles igitur totius creaturae intimam naturam, valorem et 
ordinationem in laudem Dei agnoscere, et per opera etiam saecularia se invicem 
ad sanctiorem vitam adiuvare debent, ita ut mundus spiritu Christi imbuatur 
atque in iustitia, caritate et pace finem suum efficacius attingat. In quo 
officio universaliter adimplendo laici praecipuum locum obtinent. Sua igitur in 
profanis disciplinis competentia suaque activitate, gratia Christi intrinsecus 
elevata, valide conferant operam, ut bona creata secundum Creatoris ordinationem 
Eiusque Verbi illuminationem humano labore, arte technica, civilique cultura ad 
utilitatem omnium prorsus hominum excolantur, aptiusque inter illos 
distribuantur, et suo modo ad universalem progressum in humana et christiana 
libertate conducant. Ita Christus per Ecclesiae membra totam societatem humanam 
suo salutari lumine magis magisque illuminabit.</p>
<p align="left">Laici praeterea, collatis quoque viribus, instituta et 
condiciones mundi, si qua mores ad peccatum incitant, ita sanent, ut haec omnia 
ad iustitiae normas conformentur et virtutum exercitio potius faveant quam 
obsint. Ita agendo culturam operaque humana valore morali imbuent. Hoc modo 
simul ager mundi melius pro semine verbi divini paratur, et Ecclesiae latius 
patent portae, quibus praeconium pacis in mundum introeat.</p>
<p align="left">Propter ipsam oeconomiam salutis, fideles discant sedulo 
distinguere inter iura et officia quae eis incumbunt, quatenus Ecclesiae 
aggregantur, et ea quae eis competunt, ut sunt humanae societatis membra. 
Utraque inter se harmonice consociare satagent, memores se, in quavis re 
temporali, christiana conscientia duci debere, cum nulla humana activitas, ne in 
rebus temporalibus quidem, Dei imperio subtrahi possit. Nostro autem tempore 
maxime oportet ut distinctio haec simul et harmonia quam clarissime in modo 
agendi fidelium elucescant, ut missio Ecclesiae particularibus mundi hodierni 
condicionibus plenius respondere valeat. Sicut enim agnoscendum est terrenam 
civitatem, saecularibus curis iure addictam propriis regi principiis, ita 
infausta doctrina, quae societatem, nulla habita religionis ratione, exstruere 
contendit et libertatem religiosam civium impugnat et eruit, merito reiicitur</font></font> 
(116). </p>
<b>
<p align="left">37.</b> Laici, sicut omnes christifideles, ius habent ex 
spiritualibus Ecclesiae bonis, verbi Dei praesertim et sacramentorum adiumenta a 
sacris Pastoribus abundanter accipiendi 
(117), hisque necessitates et optata sua ea libertate et fiducia, quae 
filios Dei et fratres in Christo decet, patefaciant. Pro scientia, competentia 
et praestantia quibus pollent, facultatem, immo aliquando et officium habent 
suam sententiam de iis quae bonum Ecclesiae respiciunt declarandi 
(118). Hoc fiat, si casus ferat, per instituta ad hoc ab Ecclesia 
stabilita, et semper in veracitate, fortitudine et prudentia, cum reverentia et 
caritate erga illos, qui ratione sacri sui muneris personam Christi gerunt.</p>
<p align="left">Laici, sicut omnes christifideles, illa quae sacri Pastores, 
utpote Christum repraesentantes, tamquam magistri et rectores in Ecclesia 
statuunt, christiana oboedientia prompte amplectantur, Christi exemplum secuti, 
qui, sua oboedientia usque ad mortem, beatam libertatis filiorum Dei viam 
omnibus hominibus aperuit. Neque omittant precibus suis Praepositos suos Deo 
commendare, quippe qui pervigilant quasi rationem pro animabus nostris 
reddituri, ut cum gaudio hoc faciant et non gementes (cf. Hebr 13,17).</p>
<p align="left">Sacri vero Pastores laicorum dignitatem et responsabilitatem in 
Ecclesia agnoscant et promoveant; libenter eorum prudenti consilio utantur, cum 
confidentia eis in servitium Ecclesiae officia committant et eis agendi 
libertatem et spatium relinquant, immo animum eis addant, ut etiam sua sponte 
opera aggrediantur. Paterno cum amore coepta, vota et desideria a laicis 
proposita attente in Christo considerent 
(119). Iustam autem libertatem, quae omnibus in civitate terrestri 
competit, Pastores observanter agnoscent.</p>
<p align="left">Ex hoc familiari commercio inter Laicos et Pastores permulta 
bona Ecclesiae exspectanda sunt: ita enim in laicis roboratur propriae 
responsabilitatis sensus, fovetur alacritas, et facilius laicorum vires Pastorum 
operi associantur. Hi vero, laicorum experientia adiuti, tam in rebus 
spiritualibus quam in temporalibus, distinctius et aptius iudicare valent, ita 
ut tota Ecclesia, ab omnibus membris suis roborata, suam pro mundi vita 
missionem efficacius compleat.</p>
<b>
<p align="left">38.</b> Unusquisque laicus debet esse coram saeculo testis 
resurrectionis et vitae Domini Iesu atque signum Dei vivi. Omnes insimul et 
unusquisque pro sua parte mundum fructibus spiritualibus alere debent (cf. Gal 
5,22), in eumque spiritum diffundere, quo animantur illi pauperes, mites et 
pacifici, quos Dominus in Evangelio beatos proclamavit (cf. Mt 5,3-9). Uno 
verbo, &quot;quod anima est in corpore, hoc sint in mundo christiani&quot;<font FACE="Times New Roman"> 
(120). </p>
</font><font size="3"> 
<font FACE="Times New Roman" size="3">
<p align="center"><b>Caput V</b></p>
<p align="center"><b>DE UNIVERSALI VOCATIONE AD SANCTITATEM IN ECCLESIA</b></p>
<p align="left"><b>39.</b> Ecclesia, cuius 
mysterium a Sacra Synodo proponitur, indefectibiliter sancta creditur. Christus 
enim, Dei Filius, qui cum Patre et Spiritu &quot;solus Sanctus&quot; celebratur(121), 
Ecclesiam tamquam sponsam suam dilexit, Seipsum tradens pro ea, ut illam 
sanctificaret (cf. Eph 5,25-26), eamque Sibi ut corpus suum coniunxit atque 
Spiritus Sancti dono cumulavit, ad gloriam Dei. Ideo in Ecclesia omnes, sive ad 
Hierarchiam pertinent sive ab ea pascuntur, ad sanctitatem vocantur, iuxta illud 
Apostoli: &quot;Haec est enim voluntas Dei, sanctificatio vestra&quot; (1Thess 4,3; cf. 
Eph 1,4). Haec autem Ecclesiae sanctitas in gratiae fructibus quos Spiritus in 
fidelibus producit, incessanter manifestatur et manifestari debet; multiformiter 
exprimitur apud singulos, qui in suo vitae ordine ad perfectionem caritatis, 
aedificantes alios, tendunt; proprio quodam modo apparet in praxi consiliorum, 
quae evangelica appellari consueverunt. Quae consiliorum praxis, Spiritu Sancto 
impellente, a multis christianis assumpta, sive privatim sive in conditione vel 
statu in Ecclesia sancitis, praeclarum in mundo fert, et ferre oportet, eiusdem 
sanctitatis testimonium et exemplum.</p>
<b>
<p align="left">40.</b> Omnis perfectionis divinus Magister et Exemplar, Dominus 
Iesus, sanctitatem vitae, cuius Ipse et auctor et consummator exstat, omnibus et 
singulis discipulis suis cuiuscumque conditionis praedicavit: &quot;Estote ergo vos 
perfecti, sicut et Pater vester coelestis perfectus est&quot; (Mt 5,48)(122). In 
omnes enim Spiritum Sanctum misit, qui eos intus moveat, ut Deum diligant ex 
toto corde, ex tota anima, ex tota mente et ex tota virtute sua (cf. Mc 12,30), 
et ut invicem se diligant sicut Christus eos dilexit (cf. Io 13,34; 15,12). 
Christi asseclae a Deo non secundum opera sua, sed secundum propositum et 
gratiam Eius vocati atque in Iesu Domino iustificati, in fidei baptismate vere 
filii Dei et consortes divinae naturae, ideoque reapse sancti effecti sunt. Eos 
proinde oportet sanctificationem quam acceperunt, Deo dante, vivendo tenere 
atque perficere. Ab Apostolo monentur, ut vivant &quot;sicut decet sanctos&quot; (Eph 
5,3), et induant &quot;sicut electi Dei, sancti et dilecti, viscera misericordiae, 
benignitatem, humilitatem, modestiam, patientiam&quot; (Col 3,12), fructusque 
Spiritus habeant in sanctificationem (cf. Gal 5,22; Rom 6,22). Cum vero in 
multis offendimus omnes (cf. Iac 3,2), misericordiae Dei iugiter egemus atque 
orare quotidie debemus: &quot;Et dimitte nobis debita nostra&quot; (Mt 6,12)(123).
</p>
<p align="left">Cunctis proinde perspicuum est, omnes christifideles cuiuscumque 
status vel ordinis ad vitae christianae plenitudinem et caritatis perfectionem 
vocari(124), qua sanctitate, in 
societate quoque terrena, humanior vivendi modus promovetur. Ad quam 
perfectionem adipiscendam fideles vires secundum mensuram donationis Christi 
acceptas adhibeant, ut Eius vestigia sequentes Eiusque imagini conformes 
effecti, voluntatem Patris in omnibus obsequentes, gloriae Dei et servitio 
proximi toto animo sese devoveant. Ita sanctitas Populi Dei in abundantes 
fructus excrescet, sicut in Ecclesiae historia per tot Sanctorum vitam 
luculenter commonstratur.</p>
<b>
<p align="left">41.</b> In variis vitae generibus et officiis una sanctitas 
excolitur ab omnibus, qui a Spiritu Dei aguntur, atque voci Patris oboedientes 
Deumque Patrem in spiritu et veritate adorantes, Christum pauperem, humilem, et 
crucem baiulantem sequuntur, ut gloriae Eius mereantur esse consortes. 
Unusquisque vero secundum propria dona et munera per viam fidei vivae, quae spem 
excitat et per caritatem operatur, incunctanter incedere debet.</p>
<p align="left">Gregis Christi Pastores imprimis oportet, ut ad imaginem summi 
et aeterni Sacerdotis, Pastoris et Episcopi animarum nostrarum, sancte et 
alacriter, humiliter et fortiter exsequantur ministerium suum, quod ita 
adimpletum, etiam pro eis erit praecelsum sanctificationis medium. Ad 
plenitudinem sacerdotii electi, sacramentali gratia donantur, ut orando, 
sacrificando et praedicando, per omnem formam episcopalis curae et servitii, 
perfectum pastoralis caritatis munus exerceant</font>(125), 
animam suam pro ovibus ponere ne timeant et forma facti gregis (cf. 1Pt 5,3), 
Ecclesiam etiam exemplo suo ad maiorem in dies sanctitatem promoveant.</p>
<font FACE="Times New Roman" size="3">
<p align="left">Presbyteri in similitudinem ordinis Episcoporum, quorum 
spiritualem coronam efformant</font>(126), 
de eorum muneris gratia participantes per Christum, aeternum et unicum 
Mediatorem, quotidiano officii sui exercitio in Dei proximique amore crescant, 
communionis sacerdotalis vinculum servent, in omni bono spirituali abundent 
atque vivum Dei testimonium omnibus praestent(127), 
aemuli eorum sacerdotum, qui saeculorum decursu, in humili saepe et abscondito 
servitio praeclarum sanctitatis specimen reliquerunt. Quorum laus est in 
Ecclesia Dei. Pro plebe sua et toto Populo Dei ex officio precantes et 
sacrificium offerentes, agnoscendo quod agunt et imitando quod tractant(128), 
nedum apostolicis curis, periculis et aerumnis impediantur, per ea potius ad 
altiorem sanctitatem ascendant, ex abundantia contemplationis actionem suam 
nutriendo et fovendo, in oblectamentum totius Ecclesiae Dei. Omnes presbyteri et 
speciatim illi qui peculiari suae ordinationis titulo sacerdotes dioecesani 
vocantur, meminerint quantum ad suam sanctificationem conferant cum suo Episcopo 
fidelis coniunctio atque generosa cooperatio.</p>
<font FACE="Times New Roman" size="3">
<p align="left">Missionis autem et gratiae supremi Sacerdotis peculiari modo 
participes sunt inferioris quoque ordinis ministri, imprimis Diaconi, qui 
mysteriis Christi et Ecclesiae servientes</font></font>(129), 
ab omni vitio puros se custodire atque Deo placere et omne bonum coram hominibus 
providere debent (cf. 1Tim 3,8-10 et 12-13). Clerici, qui a Domino vocati et in 
partem Eius sepositi, sub vigilantia Pastorum ad officia ministrorum se 
praeparant, mentes et corda sua tam praeclarae electioni conformare tenentur, in 
oratione assidui, amore ferventes, quaecumque sunt vera, iusta et bonae famae 
cogitantes, omnia in gloriam et honorem Dei perficientes. Quibus accedunt illi a 
Deo electi laici, qui, ut plene se dedant apostolicis operibus, ab Episcopo 
vocantur et in agro Domini cum multo fructu laborant(130).
</p>
<p align="left">Coniuges autem parentesque christiani oportet ut propriam viam 
sequentes, amore fideli, totius vitae decursu se invicem in gratia sustineant, 
et prolem amanter a Deo acceptam christianis doctrinis et evangelicis virtutibus 
imbuant. Ita enim exemplum indefessi et generosi amoris omnibus praebent, 
fraternitatem caritatis aedificant, et foecunditatis Matris Ecclesiae testes et 
cooperatores exsistunt, in signum et participationem illius dilectionis, qua 
Christus Sponsam suam dilexit Seque pro ea tradidit(131). 
Simile exemplum alio modo praebetur a viduis et innuptis, qui ad sanctitatem et 
operositatem in Ecclesia, et ipsi haud parum conferre possunt. Ii vero, qui 
laboribus saepe duris incumbunt, oportet ut humanis operibus seipsos perficiant, 
concives adiuvent, totamque societatem et creationem ad meliorem statum 
promoveant, verum etiam ut Christum, cuius manus fabrilibus se exercuerunt et 
qui semper cum Patre ad salutem omnium operatur, in actuosa caritate imitentur, 
spe gaudentes, alter alterius onera portantes, atque ipso suo quotidiano labore 
ad altiorem ascendant sanctitatem etiam apostolicam.</p>
<p align="left">Specialiter etiam Christo pro salute mundi patienti se uniri 
sciant ii, qui paupertate, infirmitate, morbo, variisque aerumnis opprimuntur, 
vel persecutionem propter iustitiam patiuntur, quos Dominus in Evangelio beatos 
praedicavit et quos &quot;Deus... omnis gratiae, qui vocavit nos in aeternam suam 
gloriam in Christo Iesu, modicum passos, ipse perficiet, confirmabit 
solidabitque&quot; (1Pt 5,10).</p>
<p align="left">Omnes igitur christifideles in vitae suae conditionibus, 
officiis vel circumstantiis, et per illa omnia, in dies magis sanctificabuntur, 
si cuncta e manu Patris coelestis cum fide suscipiunt et voluntati divinae 
cooperantur, caritatem qua Deus dilexit mundum in ipso temporali servitio 
omnibus manifestando.</p>
<b>
<p align="left">42.</b> &quot;Deus caritas est, et qui manet in caritate, in Deo 
manet, et Deus in eo&quot; (1Io 4,16). Deus autem caritatem suam in cordibus nostris 
diffudit per Spiritum Sanctum qui datus est nobis (cf. Rom 5,5); ideoque donum 
primum et maxime necessarium est caritas, qua Deum super omnia et proximum 
propter Illum diligimus. Ut vero caritas tamquam bonum semen in anima increscat 
et fructificet, unusquisque fidelis debet verbum Dei libenter audire Eiusque 
voluntatem, opitulante Eius gratia, opere complere, sacramentis, praesertim 
Eucharistiae, et sacris actionibus frequenter participare, seseque orationi, sui 
ipsius abnegationi, fraterno actuoso servitio et omnium virtutum exercitationi 
constanter applicare. Caritas enim, ut vinculum perfectionis et plenitudo legis 
(cf. Col 3,14; Rom 13,10), omnia sanctificationis media regit, informat ad 
finemque perducit<font FACE="Times New Roman" size="3"><font FACE="Times New Roman" size="3"><font FACE="Times New Roman" size="3"><font size="3">(132). Unde 
caritate tum in Deum tum in proximum signatur verus Christi discipulus.</p>
<font FACE="Times New Roman" size="3">
<p align="left">Cum Iesus, Dei Filius, caritatem suam manifestaverit, animam 
suam pro nobis ponendo, nemo maiorem habet dilectionem, quam qui animam suam pro 
Eo et fratribus suis ponit (cf. 1Io 3,16; Io 15,13). Ad hoc ergo maximum amoris 
testimonium reddendum coram omnibus, praesertim persecutoribus, aliqui 
christiani iam a primo tempore vocati sunt et semper vocabuntur. Martyrium 
igitur, quo discipulus Magistro pro mundi salute mortem libere accipienti 
assimilatur, Eique in effusione sanguinis conformatur, ab Ecclesia eximium donum 
supremaque probatio caritatis aestimatur. Quod si paucis datur, omnes tamen 
parati sint oportet, Christum coram hominibus confiteri, Eumque inter 
persecutiones, quae Ecclesiae numquam desunt, in via crucis subsequi.</p>
<p align="left">Sanctitas Ecclesiae item speciali modo fovetur multiplicibus 
consiliis, quae Dominus in Evangelio discipulis suis observanda proponit</font>(133). 
Inter quae eminet pretiosum gratiae divinae donum, quod a Patre quibusdam datur 
(cf. Mt 19, 11; 1Cor 7, 7), ut in virginitate vel coelibatu facilius indiviso 
corde (cf. 1Cor 7, 32-34) Deo soli se devoveant(134). 
Haec perfecta propter Regnum coelorum continentia semper in honore praecipuo ab 
Ecclesia habita est, tamquam signum et stimulus caritatis, ac quidam peculiaris 
fons spiritualis foecunditatis in mundo.</p>
<font FACE="Times New Roman" size="3">
<p align="left">Ecclesia etiam Apostoli monitionem recogitat, qui fideles ad 
caritatem provocans, eos exhortatur, ut hoc in se sentiant quod et in Christo 
Iesu, qui &quot;semet ipsum exinanivit formam servi accipiens, ...factus oboediens 
usque ad mortem&quot; (Phil 2,7-8) et propter nos &quot;egenus factus est, cum esset 
dives&quot; (2Cor 8,9). Huius caritatis et humilitatis Christi imitationem et 
testimonium cum a discipulis semper praeberi necesse sit, gaudet Mater Ecclesia 
plures in sinu suo inveniri viros ac mulieres, qui exinanitionem Salvatoris 
pressius sequuntur et clarius demonstrant, paupertatem in filiorum Dei libertate 
suscipientes et propriis voluntatibus abrenuntiantes: illi scilicet sese homini 
propter Deum in re perfectionis ultra mensuram praecepti subiiciunt, ut Christo 
oboedienti sese plenius conforment</font></font><font FACE="Times New Roman" size="3"><font FACE="Times New Roman" size="3"><font size="3">(135).
</p>
<font FACE="Times New Roman" size="3">
<p align="left">Omnes igitur christifideles ad sanctitatem et proprii status 
perfectionem prosequendam invitantur et tenentur. Attendant igitur omnes, ut 
affectus suos recte dirigant, ne usu rerum mundanarum et adhaesione ad divitias 
contra spiritum paupertatis evangelicae a caritate perfecta prosequenda 
impediantur, monente Apostolo: Qui utuntur hoc mundo, in eo ne sistant: 
praeterit enim figura huius mundi (cf. 1Cor 7,31 gr.)</font></font><font size="3" FACE="Times New Roman">(136).
</p>
</font>
</font>
</font>
</font>
</font>
<font FACE="Times New Roman" size="3">
<font size="3">
<p align="center"><b>Caput VI </b> </p>
<p align="center"><b>DE RELIGIOSIS</b></p>
<p align="left"><b>43. </b>Consilia evangelica castitatis Deo dicatae, paupertatis et 
oboedientiae, utpote in verbis et exemplis Domini fundata et ab Apostolis et 
Patribus Ecclesiaeque doctoribus et pastoribus commendata, sunt donum divinum, 
quod Ecclesia a Domino suo accepit et gratia Eius semper conservat. Ipsa autem 
auctoritas Ecclesiae, duce Spiritu Sancto, ea interpretari, eorum praxim 
moderari et etiam stabiles inde vivendi formas constituere curavit. Quo factum 
est ut, quasi in arbore ex germine divinitus dato mirabiliter et multipliciter 
in agro Domini ramificata, variae formae vitae solitariae vel communis, 
variaeque familiae creverint, quae tum ad profectum sodalium, tum ad bonum 
totius Corporis Christi opes augent(137). 
Illae enim familiae sodalibus suis adminicula conferunt stabilitatis in modo 
vivendi firmioris, doctrinae ad perfectionem prosequendam probatae, communionis 
in militia Christi fraternae, libertatis per oboedientiam roboratae, ita ut suam 
religiosam professionem secure implere et fideliter custodire valeant, atque in 
caritatis via spiritu gaudentes progrediantur(138).
</p>
</font>
<font FACE="Times New Roman" SIZE="2">
<p align="left"></font>Status huiusmodi, ratione habita 
divinae et hierarchicae Ecclesiae constitutionis, non est intermedius inter 
clericalem et laicalem conditionem, sed ex utraque parte quidam christifideles a 
Deo vocantur, ut in vita Ecclesiae peculiari dono fruantur et, suo quisque modo, 
eiusdem missioni salvificae prosint(139).
</p>
<font SIZE="3">
<b>
<p align="left">44.</b>
Per vota aut alia sacra ligamina, votis 
propria sua ratione assimilata, quibus christifidelis ad tria praedicta consilia 
evangelica se obligat, Deo summe dilecto totaliter mancipatur, ita ut ipse ad 
Dei servitium Eiusque honorem novo et peculiari titulo referatur. Per baptismum 
quidem mortuus est peccato, et Deo sacratus; ut autem gratiae baptismalis 
uberiorem fructum percipere queat, consiliorum evangelicorum professione in 
Ecclesia liberari intendit ab impedimentis, quae ipsum a caritatis fervore et 
divini cultus perfectione retrahere possent, et divino obsequio intimius 
consecratur(140). Tanto autem 
perfectior erit consecratio, quo per firmiora et stabi&#xec;iora vincula magis 
repraesentatur Christus cum sponsa Ecclesia indissolubili vinculo coniunctus.</p>
</font><font FACE="Times New Roman" SIZE="2">
<p align="left"></font>Cum vero evangelica consilia 
suos asseclas, per caritatem ad quam ducunt(141), 
Ecclesiae eiusque mysterio speciali modo coniungant, spiritualis horum vita bono 
quoque totius Ecclesiae devoveatur oportet. Inde oritur officium pro viribus et 
secundum formam propriae vocationis, sive oratione, sive actuosa quoque opera, 
laborandi ad Regnum Christi in animis radicandum et roborandum, illudque ad 
omnes plagas dilatandum. Unde et Ecclesia propriam indolem variorum Institutorum 
religiosorum tuetur et fovet.</p>
<font FACE="Times New Roman" SIZE="2">
<p align="left"></font>Evangelicorum proinde 
consiliorum professio tamquam signum apparet, quod omnia Ecclesiae membra ad 
officia vocationis christianae impigre adimplenda efficaciter attrahere potest 
ac debet. Cum enim Populus Dei hic manentem civitatem non habeat, sed futuram 
inquirat, status rel&#xed;giosus, qui suos asseclas a curis terrenis magis liberat, 
magis etiam tum bona coelestia iam in hoc saeculo praesentia omnibus credentibus 
manifestat, tum vitam novam et aeternam redemptione Christi acquisitam 
testificat, tum resurrectionem futuram et gloriam Regni coelestis praenuntiat. 
Formam quoque vitae, quam Filius Dei accepit, mundum ingressus ut faceret 
voluntatem Patris, quamque discipulis Ipsum sequentibus proposuit, idem status 
pressius imitatur atque in Ecclesia perpetuo repraesentat. Regni Dei denique 
super omnia terrestria elevationem eiusque summas necessitudines peculiari modo 
patefacit; supereminentem quoque magnitudinem virtutis Christi regnantis atque 
infinitam Spiritus Sancti potentiam, in Ecclesia mirabiliter operantem, cunctis 
hominibus demonstrat.</p>
<font SIZE="3">
<p align="left">Status ergo, qui professione 
consiliorum evangelicorum constituitur, licet ad Ecclesiae structuram 
hierarchicam non spectet, ad eius tamen vitam et sanctitatem inconcusse 
pertinet.</p>
<b>
<p align="left">45.</b><font SIZE="2"> </font>
Cum ecclesiasticae Hierarchiae munus sit 
Populum Dei pascere et ad pascua uberrima ducere (cf. Ez 34,14), ad ipsam 
spectat evangelicorum consiliorum praxim, quibus perfectio caritatis erga Deum 
et proximum singulariter fovetur, legibus suis sapienter moderari(142). Ipsa 
etiam, Spiritus Sancti impulsus dociliter sequens, regulas a praeclaris viris et 
mulieribus propositas recipit et ulterius ordinatas authentice adprobat, necnon 
Institutis ad aedificationem Corporis Christi passim erectis, ut secundum 
spiritum fundatorum crescant atque floreant, auctoritate sua invigilante et 
protegente adest.</p>
</font><font FACE="Times New Roman" SIZE="2">
<p align="left"></font>Quo autem melius necessitatibus 
totius dominici gregis provideatur, quodcumque perfectionis Institutum ac 
sodales singuli a Summo Pontifice, ratione ipsius in universam Ecclesiam 
primatus, intuitu utilitatis communis, ab Ordinariorum loci iurisdictione eximi 
et ei soli subiici possunt(143). Similiter possunt propriis auctoritatibus 
patriarchalibus relinqui aut committi. Ipsi sodales, in officio erga Ecclesiam 
ex peculiari suae vitae forma adimplendo, reverentiam et oboedientiam secundum 
canonicas leges praestare debent Episcopis, ob eorum in Ecclesiis particularibus 
auctoritatem pastoralem et ob necessariam in labore apostolico unitatem et 
concordiam(144). </p>
<font FACE="Times New Roman" SIZE="2">
<p align="left"></font>Ecclesia autem professionem 
religiosam non tantum sua sanctione ad status canonici dignitatem erigit, sed 
eam ut statum Deo consecratum etiam actione sua liturgica exhibet. Ipsa enim 
Ecclesia, auctoritate sibi a Deo commissa, profitentium vota suscipit, prece sua 
publica eis auxilia et gratiam a Deo impetrat, eos Deo commendat eisque 
spiritualem benedictionem impertitur, oblationem eorum sacrificio eucharistico 
adsocians.</p>
<font SIZE="3">
<b>
<p align="left">46</b>. 
Sollicite attendant religiosi, ut per 
ipsos Ecclesia revera Christum in dies, sive fidelibus sive infidelibus, melius 
commonstret, vel in monte contemplantem, vel turbis Regnum Dei annuntiantem, vel 
aegrotos et saucios sanantem ac peccatores ad bonam frugem convertentem, vel 
pueris benedicentem, et omnibus benefacientem, semper autem voluntati Patris qui 
Eum misit oboedientem(145). </p>
</font><font FACE="Times New Roman" SIZE="2">
<p align="left"></font>Omnes tandem perspectum habeant, 
consiliorum evangelicorum professionem, quamvis renuntiationem secumferat 
bonorum quae indubie magni aestimanda veniunt, tamen personae humanae vero 
profectui non obstare, sed natura sua ei summopere prodesse. Consilia enim, 
secundum cuiusquam personalem vocationem voluntarie suscepta, ad cordis 
purificationem et spiritualem libertatem non parum conferunt, fervorem caritatis 
iugiter excitant et praesertim ad genus vitae virginalis ac pauperis, quod sibi 
elegit Christus Dominus, quodque Mater Eius Virgo amplexa est, hominem 
christianum magis conformare valent, ut exemplo tot sanctorum fundatorum 
comprobatur. Nec quisquam aestimet religiosos consecratione sua aut ab hominibus 
alienos aut inutiles in civitate terrestri fieri. Nam etsi quandoque coaetaneis 
suis non directe adsistunt, profundiore tamen modo eos in visceribus Christi 
praesentes habent atque cum eis spiritualiter cooperantur, ut aedificatio 
terrenae civitatis semper in Domino fundetur ad Ipsumque dirigatur, ne forte in 
vanum laboraverint qui aedificant eam(146). </p>
<font SIZE="3">
<p align="left">Idcirco denique Sacra Synodus confirmat 
et laudat viros ac mulieres, Fratres ac Sorores, qui in monasteriis, vel in 
scholis et nosocomiis, vel in missionibus, constanti et humili fidelitate in 
praedicta consecratione Sponsam Christi condecorant, omnibusque hominibus 
generosa ac diversissima servitia praestant.</p>
<b>
<p align="left">47.</b>
Unusquisque autem ad professionem 
consiliorum vocatus sedulo curet, ut in quam vocationem a Deo vocatus est, in ea 
permaneat atque magis excellat, ad uberiorem Ecclesiae sanctitatem, ad maiorem 
gloriam unius et indivisae Trinitatis, quae in Christo et per Christum est omnis 
sanctitatis fons et origo.</p>
<font FACE="Times New Roman" size="3">
<p align="center"><b>Caput VII </b> </p>
<p align="center"><b>DE INDOLE ESCHATOLOGICA ECCLESIAE PEREGRINANTIS <BR>EIUSQUE 
UNIONE CUM ECCLESIA COELESTI</b></p>
<p align="left"><b>48.</b> Ecclesia, ad quam in Christo Iesu vocamur omnes et in 
qua per gratiam Dei sanctitatem acquirimus, nonnisi in gloria coelesti 
consummabitur, quando adveniet tempus restitutionis omnium (cf. Act 3,21) atque 
cum genere humano universus quoque mundus, qui intime cum homine coniungitur et 
per eum ad finem suum accedit, perfecte in Christo instaurabitur (cf. Eph 1,10; 
Col 1,20; 2Pt 3,10-13).</p>
</font>
</font>
<font FACE="Times New Roman" SIZE="2">
<p align="left"></font>Christus quidem 
exaltatus a terra omnes traxit ad seipsum (cf. Io 12,32 gr.); resurgens ex 
mortuis (cf. Rom 6,9) Spiritum suum vivificantem in discipulos immisit et per 
eum Corpus suum quod est Ecclesia ut universale salutis sacramentum constituit; 
sedens ad dexteram Patris continuo operatur in mundo ut homines ad Ecclesiam 
perducat arctiusque per eam Sibi coniungat ac proprio Corpore et Sanguine illos 
nutriendo gloriosae vitae suae faciat esse participes. Restitutio ergo quam 
promissam exspectamus, iam incepit in Christo, provehitur in missione Spiritus 
Sancti et per Eum pergit in Ecclesia in qua per fidem de sensu quoque vitae 
nostrae temporalis edocemur, dum opus a Patre nobis in mundo commissum cum spe 
futurorum bonorum ad finem perducimus et salutem nostram operamur (cf. Phil 
2,12).</p>
<font FACE="Times New Roman" SIZE="2">
<p align="left"></font>Iam ergo fines 
saeculorum ad nos pervenerunt (cf. 1Cor 10,11) et renovatio mundi 
irrevocabiliter est constituta atque in hoc saeculo reali quodam modo 
anticipatur: etenim Ecclesia iam in terris vera sanctitate licet imperfecta 
insignitur. Donec tamen fuerint novi coeli et nova terra, in quibus iustitia 
habitat (cf. 2Pt 3,13), Ecclesia peregrinans, in suis sacramentis et 
institutionibus, quae ad hoc aevum pertinent, portat figuram huius saeculi quae 
praeterit et ipsa inter creaturas degit quae ingemiscunt et parturiunt usque 
adhuc et exspectant revelationem filiorum Dei (cf. Rom 8,19-22).</p>
<font FACE="Times New Roman" SIZE="2">
<p align="left"></font>Coniuncti ergo 
Christo in Ecclesia et signati Spiritu Sancto &quot;qui est pignus hereditatis 
nostrae&quot; (Eph 1,14), vere filii Dei nominamur et sumus (cf. 1Io 3,1), sed nondum 
apparuimus cum Christo in gloria (cf. Col 3,4), in qua similes Deo erimus, 
quoniam videbimus Eum sicut est (cf. 1Io 3,2). Itaque &quot;dum sumus in corpore, 
peregrinamur a Domino&quot; (2Cor 5,6) et primitias Spiritus habentes intra nos 
gemimus (cf. Rom 8,23) et cupimus esse cum Christo (cf. Phil 1,23). Eadem autem 
caritate urgemur ut magis vivamus Ei, qui pro nobis mortuus est et resurrexit 
(cf. 2Cor 5,15).</p>
<font FACE="Times New Roman" SIZE="2">
<p align="left"></font>Contendimus ergo in 
omnibus placere Domino (cf. 2Cor 5,9) et induimus armaturam Dei, ut possimus 
stare adversus insidias diaboli et resistere in die malo (cf. Eph 6,11-13). Cum 
vero nesciamus diem neque horam, monente Domino, constanter vigilemus oportet 
ut, expleto unico terrestris nostrae vitae cursu (cf. Hebr 9,27), cum Ipso ad 
nuptias intrare et cum benedictis connumerari mereamur (cf. Mt 25,31-46), neque 
sicut servi mali et pigri (cf. Mt 25,26) iubeamur discedere in ignem aeternum 
(cf. Mt 25,41), in tenebras exteriores ubi &quot;erit fletus et stridor dentium&quot; (Mt 
22,13 et 25,30). Etenim, antequam cum Christo glorioso regnemus, omnes nos 
manifestabimur &quot;ante tribunal Christi, ut referat unusquisque propria corporis, 
prout gessit sive bonum sive malum&quot; (2Cor 5,10) et in fine mundi &quot;procedent qui 
bona fecerunt in resurrectionem vitae, qui vero mala egerunt, in resurrectionem 
iudicii&quot; (Io 5,29; cf. Mt 25,46).</p>
<font FACE="Times New Roman" SIZE="2">
<p align="left"></font>Existimantes 
proinde quod &quot;non sunt condignae passiones huius temporis ad futuram gloriam, 
quae revelabitur in nobis&quot; (Rom 8,18; cf. 2Tim 2,11-12), fortes in fide 
exspectamus &quot;beatam spem et adventum gloriae magni Dei et Salvatoris nostri Iesu 
Christi&quot; (Tit 2,13), &quot;qui reformabit corpus humilitatis nostrae configuratum 
corpori claritatis suae&quot; (Phil 3,21) et qui veniet &quot;glorificari in sanctis suis 
et admirabilis fieri in omnibus, qui crediderunt&quot; (2Thess 1,10).</p>
<font SIZE="3">
<b>
<p align="left">49.</b>
Donec ergo Dominus venerit in maiestate 
sua et omnes Angeli cum eo (cf. Mt 25,31) et, destructa morte, Illi subiecta 
fuerint omnia (cf. 1Cor 15,26-27), alii e discipulis Eius in terris 
peregrinantur, alii hac vita functi purificantur, alii vero glorificantur 
intuentes &quot;clare ipsum Deum trinum et unum, sicuti est&quot;(147); omnes tamen, gradu 
quidem modoque diverso, in eadem Dei et proximi caritate communicamus et eundem 
hymnum gloriae Deo nostro canimus. Universi enim qui Christi sunt, Spiritum Eius 
habentes, in unam Ecclesiam coalescunt et invicem cohaerent in Ipso (cf. Eph 
4,16). Viatorum igitur unio cum fratribus qui in pace Christi dormierunt, minime 
intermittitur, immo secundum perennem Ecclesiae fidem, spiritualium bonorum 
communicatione roboratur(148). Ex eo enim quod coelites intimius cum Christo 
uniuntur, totam Ecclesiam in sanctitatem firmius consolidant, cultum, quem ipsa 
hic in terris Deo exhibet, nobilitant ac multipliciter ad ampliorem eius 
aedificationem contribuunt (cf. 1Cor 12,12-27)(149). Nam in patriam recepti et 
praesentes ad Dominum (cf. 2Cor 5, 8), per Ipsum, cum Ipso et in Ipso non 
desinunt apud Patrem pro nobis intercedere(150), exhibentes merita quae per unum 
Mediatorem Dei et hominum, Christum Iesum (cf. 1Tim 2,5) in terris sunt adepti, 
Domino in omnibus servientes et adimplentes ea quae desunt passionum Christi in 
carne sua pro Corpore Eius quod est Ecclesia (cf. Col 1,24)(151). Eorum proinde 
fraterna sollicitudine infirmitas nostra plurimum iuvatur.</p>
<font FACE="Times New Roman" size="3">
<b>
<p align="left">50.</b></font>
Hanc communionem totius Iesu Christi 
Mystici Corporis apprime agnoscens, Ecclesia viatorum inde a primaevis 
christianae religionis temporibus, defunctorum memoriam magna cum pietate 
excoluit(152) et, quia &quot;sancta et salubris est cogitatio pro defunctis exorare, 
ut a peccatis solvantur&quot; (2Mach 12,46), etiam suffragia pro illis obtulit. 
Apostolos autem et martyres Christi, qui sui sanguinis effusione supremum fidei 
et caritatis testimonium dederant, in Christo arctius nobis coniunctos esse 
Ecclesia semper credidit, eos simul cum Beata Virgine Maria et sanctis Angelis 
peculiari affectu venerata est(153), eorumque intercessionis auxilium pie 
imploravit. Quibus mox adnumerati sunt alii quoque qui Christi virginitatem et 
paupertatem pressius erant imitati(154) et tandem ceteri quos praeclarum 
virtutum christianarum exercitium(155) ac divina charismata piae fidelium 
devotioni et imitationi commendabant(156). </p>
</font><font FACE="Times New Roman" SIZE="2">
<p align="left"></font>Dum enim illorum 
conspicimus vitam qui Christum fideliter sunt secuti, nova ratione ad futuram 
Civitatem inquirendam (cf. Hebr 13,14 et 11,10) incitamur simulque tutissimam 
edocemur viam qua inter mundanas varietates, secundum statum ac condicionem 
unicuique propriam, ad perfectam cum Christo unionem seu sanctitatem pervenire 
poterimus(157). In vita eorum qui, humanitatis nostrae consortes, ad imaginem 
tamen Christi perfectius transformantur (cf. 2Cor 3,18), Deus praesentiam 
vultumque suum hominibus vivide manifestat. In eis Ipse nos alloquitur, 
signumque nobis praebet Regni sui(158), ad quod tantam habentes impositam nubem 
testium (cf. Hebr 12, 1), talemque contestationem veritatis Evangelii, potenter 
attrahimur.</p>
<font SIZE="3">
<p align="left">Nec tamen solius exempli titulo coelitum memoriam colimus, sed 
magis adhuc ut totius Ecclesiae unio in Spiritu roboretur per fraternae 
caritatis exercitium (cf. Eph 4,1-6) Nam sicut christiana inter viatores 
communio propinquius nos ad Christum adducit, ita consortium cum Sanctis nos 
Christo coniungit, a quo tamquam a Fonte et Capite omnis gratia et ipsius Populi 
Dei vita promanat(158). Summopere ergo decet ut hos Iesu Christi amicos et 
coheredes, fratres quoque nostros et benefactores eximios diligamus, debitas pro 
ipsis Deo rependamus gratias(159), &quot;suppliciter eos invocemus et ob beneficia 
impetranda a Deo per Filium eius Iesum Christum, Dominum nostrum, qui solus 
noster Redemptor et Salvator est, ad eorum orationes, opem auxiliumque 
confugiamus&quot;(160). Omne enim genuinum amoris testimonium coelitibus a nobis 
exhibitum, suapte natura tendit ac terminatur ad Christum qui est &quot;corona 
Sanctorum omnium&quot;(161) et per Ipsum ad Deum qui est mirabilis in Sanctis suis et in 
ipsis magnificatur(162). </p>
<p align="left">Nobilissima vero ratione unio nostra cum Ecclesia coelesti 
actuatur, cum, praesertim in sacra Liturgia, in qua virtus Spiritus Sancti per 
signa sacramentalia super nos agit, divinae maiestatis laudem socia exsultatione 
concelebramus(163), et universi, in sanguine Christi ex omni tribu et lingua et 
populo et natione redempti (cf. Apoc 5, 9) atque in unam Ecclesiam congregati, 
uno cantico laudis Deum unum et trinum magnificamus. Eucharisticum ergo 
sacrificium celebrantes cultui Ecclesiae coelestis vel maxime iungimur 
communicantes et memoriam venerantes in primis gloriosae semper Virginis Mariae, 
sed et beati Ioseph et beatorum Apostolorum et Martyrum et omnium 
Sanctorum(164). </p>
<b>
<p align="left">51</b>. 
Quam venerabilem maiorum nostrorum fidem 
circa vitale consortium cum fratribus qui in gloria coelesti sunt vel adhuc post 
mortem purificantur, magna cum pietate haec Sacrosancta Synodus recipit et 
decreta Sacrorum Conciliorum Nicaeni II(165), Florentini(166) et Tridentini(167) 
rursus proponit. Simul autem pro pastorali sua sollicitudine omnes ad quos 
spectat hortatur, ut si qui abusus, excessus vel defectus hic illicve 
irrepserint, eos arcere aut corrigere satagant ac omnia ad pleniorem Christi et 
Dei laudem instaurent. Doceant ergo fideles authenticum Sanctorum cultum non tam 
in actuum exteriorum multiplicitate quam potius in intensitate amoris nostri 
actuosi consistere, quo, ad maius nostrum et Ecclesiae bonum, Sanctorum 
quaerimus &quot;et conversatione exemplum et communione consortium, et intercessione 
subsidium&quot;(168), Ex altera vero parte instruant fideles nostram cum coelitibus 
conversationem, dummodo haec in pleniore fidei luce concipiatur, nequaquam 
extenuare latreuticum cultum, Deo Patri per Christum in Spiritu tributum, sed 
illum e contra impensius ditare(169). </p>
</font><font FACE="Times New Roman" SIZE="2">
<p align="left"></font>Nam omnes qui filii 
Dei sumus et unam familiam in Christo constituimus (cf. Hebr 3,6), dum in mutua 
caritate et una sanctissimae Trinitatis laude invicem communicamus, intimae 
Ecclesiae vocationi correspondemus et consummatae gloriae liturgiam praegustando 
participamus(170). Quando enim Christus apparebit et gloriosa mortuorum 
resurrectio erit, claritas Dei illuminabit coelestem Civitatem et eius lucerna 
erit Agnus (cf. Apoc 21,23). Tunc tota Ecclesia sanctorum in summa caritatis 
beatitudine adorabit Deum et &quot;Agnum qui occisus est&quot; (Apoc 5,12), una voce 
proclamans: &quot;Sedenti in throno et Agno: benedictio et honor et gloria, et 
potestas in saecula saeculorum&quot; (Apoc 5,13).</p>
<font SIZE="3">
<p align="center"><b>Caput VIII </b></p>
<p align="center"><b>DE BEATA MARIA VIRGINE DEIPARA<BR>IN MYSTERIO CHRISTI ET 
ECCLESIAE</b></p>
<p><b>I. Prooemium</b></p>
</font>
<font FACE="Times New Roman" SIZE="2">
<p align="left"></p>
</font><font size="3"><b>
<p align="left">52.</b> Benignissimus et sapientissimus Deus, mundi redemptionem 
complere volens, &quot;ubi venit plenitudo temporis, misit Filium suum factum ex 
muliere,... ut adoptionem filiorum reciperemus&quot; (Gal 4,4-5). &quot;Qui propter nos 
homines et propter nostram salutem descendit de coelis, et incarnatus est de 
Spiritu Sancto ex Maria Virgine&quot;(171). Quod salutis divinum mysterium nobis 
revelatur et continuatur in Ecclesia, quam Dominus ut corpus suum constituit, et 
in qua fideles Christo Capiti adhaerentes atque cum omnibus sanctis Eius 
communicantes, memoriam etiam venerentur oportet &quot;in primis gloriosae semper 
Virginis Mariae, Genitricis Dei et Domini nostri Iesu Christi&quot;(172). </p>
<font FACE="Times New Roman" size="3">
<b>
<p align="left">53.</b></font> Virgo enim Maria, quae Angelo nuntiante Verbum Dei corde 
et corpore suscepit et Vitam mundo protulit, ut vera Mater Dei ac Redemptoris 
agnoscitur et honoratur. Intuitu meritorum Filii sui sublimiore modo redempta 
Eique arcto et indissolubili vinculo unita, hoc summo munere ac dignitate 
ditatur ut sit Genitrix Dei Filii, ideoque praedilecta filia Patris necnon 
sacrarium Spiritus Sancti quo eximiae gratiae dono omnibus aliis creaturis, 
coelestibus et terrestribus, longe antecellit. Simul autem cum omnibus hominibus 
salvandis in stirpe Adam invenitur coniuncta, immo &quot;plane mater membrorum 
(Christi),... quia cooperata est caritate ut fideles in Ecclesia nascerentur, 
quae illius Capitis membra sunt&quot;(173). Quapropter etiam ut supereminens 
prorsusque singulare membrum Ecclesiae necnon eius in fide et caritate typus et 
exemplar spectatissimum salutatur eamque Catholica Ecclesia, a Spiritu Sancto 
edocta, filialis pietatis affectu tamquam matrem amantissimam prosequitur.</p>
<font FACE="Times New Roman" size="3">
<b>
<p align="left">54.</b></font> Ideo Sacrosancta Synodus, doctrinam de Ecclesia, in qua 
divinus Redemptor salutem operatur, exponens, illustrare sedulo intendit tum 
munus Beatae Virginis in mysterio Incarnati Verbi et Corporis Mystici, tum 
hominum redemptorum officia erga Deiparam, matrem Christi et matrem hominum, 
maxime fidelium, quin tamen in animo habeat completam de Maria proponere 
doctrinam, atque quaestiones labore theologorum nondum ad plenam lucem perductas 
dirimere. Servantur itaque in suo iure sententiae, quae in scholis catholicis 
libere proponuntur de Illa, quae in Sancta Ecclesia locum occupat post Christum 
altissimum nobisque maxime propinquum(174). </p>
<font FACE="Times New Roman" size="3"><b>
<p align="left">II. De munere B. Virginis in oeconomia salutis</p>
<p align="left">55.</b></font></font> Sacrae Litterae Veteris Novique Testamenti et veneranda 
Traditio munus Matris Salvatoris in salutis oeconomia modo magis magisque 
dilucido ostendunt et veluti conspiciendum proponunt. Libri quidem Veteris 
Testamenti historiam salutis, qua Christi in mundum adventus lento gradu 
praeparatur, describunt. Quae primaeva documenta, qualiter in Ecclesia leguntur 
et sub luce ulterioris et plenae revelationis intelliguntur, clarius pedetentim 
in lucem proferunt figuram mulieris, Matris Redemptoris. Ipsa, sub hac luce, iam 
prophetice adumbratur in promissione, lapsis in peccatum primis parentibus data, 
de victoria super serpentem (cf. Gen 3,15). Similiter haec est Virgo quae 
concipiet et pariet Filium, cuius nomen vocabitur Emmanuel (cf. Is 7,14; coll. 
Mi 5,2-3; Mt 1,22-23). Ipsa praecellit inter humiles ac pauperes Domini, qui 
salutem cum fiducia ab Eo sperant et accipiunt. Cum Ipsa tandem praecelsa Filia 
Sion, post diuturnam exspectationem promissionis, complentur tempora et nova 
instauratur Oeconomia, quando Filius Dei humanam naturam ex ea assumpsit, ut 
mysteriis carnis suae hominem a peccato liberaret.</p>
<b>
<p align="left">56.</b> Voluit autem misericordiarum Pater, ut acceptatio 
praedestinatae matris incarnationem praecederet, ut sic, quemadmodum femina 
contulit ad mortem, ita etiam femina conferret ad vitam. Quod praecellentissime 
valet de Matre Iesu, quae ipsam Vitam, omnia renovantem, mundo effudit, et a Deo 
donis tanto munere dignis praedita est. Unde nil mirum apud Sanctos Patres usum 
invaluisse quo Deiparam appellarunt totam sanctam et ab omni peccati labe 
immunem, quasi a Spiritu Sancto plasmatam novamque creaturam formatam(175). 
Singularis prorsus sanctitatis splendoribus a primo instante suae conceptionis 
ditata, Nazarethana Virgo ab Angelo nuntiante, Dei mandato, ut &quot;gratia plena&quot; 
salutatur (cf. Lc 1,28), et coelesti nuntio ipsa respondet: &quot;Ecce Ancilla 
Domini, fiat mihi secundum verbum tuum&quot; (Lc 1,38). Ita Maria filia Adam, verbo 
divino consentiens, facta est Mater Iesu, ac salvificam voluntatem Dei, pleno 
corde et nullo retardata peccato, complectens, semetipsam ut Domini ancillam 
personae et operi Filii sui totaliter devovit, sub Ipso et cum Ipso, 
omnipotentis Dei gratia, mysterio redemptionis inserviens. Merito igitur SS. 
Patres Mariam non mere passive a Deo adhibitam, sed libera fide et oboedientia 
humanae saluti cooperantem censent. Ipsa enim, ut ait S. Irenaeus, &quot;oboediens et 
sibi et universo generi humano causa facta est salutis&quot;(176). Unde non pauci 
Patres antiqui in praedicatione sua cum eo libenter asserunt: &quot;Hevae 
inoboedientiae nodum solutionem accepisse per oboedientiam Mariae; quod 
alligavit virgo Heva per incredulitatem, hoc virginem Mariam solvisse per 
fidem&quot;(177); et comparatione cum Heva instituta, Mariam &quot;matrem viventium&quot; 
appellant(178), saepiusque affirmant: &quot;mors per Hevam vita per Mariam&quot;(179). </p>
<b>
<p align="left">57.</b> Haec autem Matris cum Filio in opere salutari coniunctio a 
tempore virginalis conceptionis Christi ad Eius usque mortem manifestatur; in 
primis quidem cum Maria, exsurgens cum festinatione ad visitandam Elisabeth, ab 
ea ob fidem suam in salutem promissam beata salutatur et praecursor in sinu 
matris exsultavit (cf. Lc 1,41-45); in nativitate vero, cum Deipara Filium suum 
primogenitum, qui virginalem eius integritatem non minuit sed sacravit(180), 
pastoribus et Magis laetabunda ostendit. Cum autem Eum in templo, dono pauperum 
oblato, Domino praesentavit, audivit Simeonem simul praenuntiantem Filium 
futurum contradictionis signum et matris animam gladium pertransiturum, ut 
revelarentur ex multis cordibus cogitationes (cf. Lc 2,34-35). Puerum Iesum 
deperditum ac cum dolore quaesitum, parentes eius in templo invenerunt in his 
quae Patris Eius erant occupatum; verbumque Filii non intellexerunt. Mater vero 
Eius omnia haec in corde suo meditabunda conservabat (cf. Lc 2,41-51).</p>
<b>
<p align="left">58.</b> In vita publica Iesu, Mater Eius signanter apparet, in 
initio quidem, cum ad nuptias in Cana Galilaeae, misericordia permota, initium 
signorum Iesu Messiae intercessione sua induxit (cf. Io 2,1-11). In decursu 
praedicationis Eius suscepit verba, quibus Filius, Regnum ultra rationes et 
vincula carnis et sanguinis extollens, audientes et custodientes verbum Dei, 
sicut ipsa fideliter faciebat (cf. Lc 2,19 et 51), beatos proclamavit (cf. Mc 
3,35 ; Lc 11,27-28). Ita etiam B. Virgo in peregrinatione fidei processit, 
suamque unionem cum Filio fideliter sustinuit usque ad crucem, ubi non sine 
divino consilio stetit (cf. Io 19,25), vehementer cum Unigenito suo condoluit et 
sacrificio Eius se materno animo sociavit, victimae de se genitae immolationi 
amanter consentiens; ac demum ab eodem Christo Iesu in cruce moriente uti mater 
discipulo, hisce verbis data est: Mulier, ecce filius tuus (cf. Io 
19,26-27)(181). </p>
<b>
<p align="left">59</b></font></font></font><b>.</b> Cum vero Deo placuerit humanae salutis sacramentum non ante 
solemniter manifestare quam promissum a Christo Spiritum effunderet, Apostolos 
videmus ante diem Pentecostes &quot;perseverantes unanimiter in oratione cum 
mulieribus et Maria Matre Iesu et fratribus Eius&quot; (Act 1,14), Mariam quoque 
precibus suis implorantem donum Spiritus, qui in Annuntiatione ipsam iam 
obumbraverat. Denique Immaculata Virgo, ab omni originalis culpae labe 
praeservata immunis(182), 
expleto terrestris vitae cursu, corpore et anima ad coelestem gloriam assumpta 
est(183), ac 
tamquam universorum Regina a Domino exaltata, ut plenius conformaretur Filio 
suo, Domino dominantium (cf. Apoc 19, 16) ac peccati mortisque victori(184).
</p>
<font size="3">
<b>
<p align="left">III. De Beata Virgine et Ecclesia</p>
<p align="left">60.</b> Unicus est Mediator noster secundum verba Apostoli: &quot;Unus 
enim Deus, unus et mediator Dei et hominum homo Christus Iesus, qui dedit 
redemptionem semetipsum pro omnibus&quot; (1Tim 2,5-6). Mariae autem maternum munus 
erga homines hanc Christi unicam mediationem nullo modo obscurat nec minuit, sed 
virtutem eius ostendit. Omnis enim salutaris Beatae Virginis influxus in homines 
non ex aliqua rei necessitate, sed ex beneplacito divino exoritur et ex 
superabundantia meritorum Christi profluit, Eius mediationi innititur, ab illa 
omnino dependet, ex eademque totam virtutem haurit; unionem autem immediatam 
credentium cum Christo nullo modo impedit sed fovet.</p>
<b>
<p align="left">61.</b> Beata Virgo, ab aeterno una cum divini Verbi incarnatione 
tamquam Mater Dei praedestinata, divinae Providentiae consilio, his in terris 
exstitit alma divini Redemptoris Mater, singulariter prae aliis generosa socia, 
et humilis ancilla Domini. Christum concipiens, generans, alens, in templo Patri 
sistens, Filioque suo in cruce morienti compatiens, operi Salvatoris singulari 
prorsus modo cooperata est, oboedientia, fide, spe et flagrante caritate, ad 
vitam animarum supernaturalem restaurandam. Quam ob causam mater nobis in ordine 
gratiae exstitit.</p>
<b>
<p align="left">62.</b> Haec autem in gratiae oeconomia maternitas Mariae 
indesinenter perdurat, inde a consensu quem in Annuntiatione fideliter praebuit, 
quemque sub cruce incunctanter sustinuit, usque ad perpetuam omnium electorum 
consummationem. In coelis enim assumpta salutiferum hoc munus non deposuit, sed 
multiplici intercessione sua pergit in aeternae salutis donis nobis 
conciliandis(185). Materna sua caritate de fratribus Filii sui adhuc 
peregrinantibus necnon in periculis et angustiis versantibus curat, donec ad 
felicem patriam perducantur. Propterea B. Virgo in Ecclesia titulis Advocatae, 
Auxiliatricis, Adiutricis, Mediatricis invocatur(186). Quod tamen ita 
intelligitur, ut dignitati et efficacitati Christi unius Mediatoris nihil 
deroget, nihil superaddat(187). </p>
</font><font FACE="Times New Roman" size="3"><font FACE="Times New Roman" SIZE="2">
<p align="left"></font>Nulla enim creatura cum Verbo incarnato ac 
Redemptore connumerari umquam potest; sed sicut sacerdotium Christi variis modis 
tum a ministris tum a fideli populo participatur, et sicut una bonitas Dei in 
creaturis modis diversis realiter diffunditur, ita etiam unica mediatio 
Redemptoris non excludit, sed suscitat variam apud creaturas participatam ex 
unico fonte cooperationem.</p>
<font SIZE="3">
<p align="left">Tale autem munus subordinatum Mariae Ecclesia profiteri non 
dubitat, iugiter experitur et fidelium cordi commendat, ut hoc materno fulti 
praesidio Mediatori ac Salvatori intimius adhaereant.</p>
<b>
<p align="left">63.</b> Beata autem Virgo divinae maternitatis dono et munere, quo 
cum Filio Redemptore unitur, suisque singularibus gratiis et muneribus, etiam 
cum Ecclesia intime coniungitur: Deipara est Ecclesiae typus, ut iam docebat S. 
Ambrosius, in ordine scilicet fidei, caritatis et perfectae cum Christo 
unionis(188). In mysterio enim Ecclesiae, quae et ipsa iure mater vocatur et 
virgo, Beata Virgo Maria praecessit, eminenter et singulariter tum virginis tum 
matris exemplar praebens(189). Credens enim et oboediens, ipsum Filium Patris in 
terris genuit, et quidem viri nescia, Spiritu Sancto obumbrata, tamquam nova 
Heva, non serpenti antiquo, sed Dei nuntio praestans fidem, nullo dubio 
adulteratam. Filium autem peperit, quem Deus posuit primogenitum in multis 
fratribus (cf. Rom 8,29), fidelibus nempe, ad quos gignendos et educandos 
materno amore cooperatur.</p>
<font FACE="Times New Roman" size="3">
<b>
<p align="left">64.</b></font> Iamvero Ecclesia, eius arcanam sanctitatem contemplans et 
caritatem imitans, voluntatemque Patris fideliter adimplens, per verbum Dei 
fideliter susceptum et ipsa fit mater: praedicatione enim ac baptismo filios, de 
Spiritu Sancto conceptos et ex Deo natos, ad vitam novam et immortalem generat. 
Et ipsa est virgo, quae fidem Sponso datam integre et pure custodit, et imitans 
Domini sui Matrem, virtute Spiritus Sancti, virginaliter servat integram fidem, 
solidam spem, sinceram caritatem(190). </p>
<font FACE="Times New Roman" size="3">
<b>
<p align="left">65.</b></font> Dum autem Ecclesia in Beatissima Virgine ad perfectionem 
iam pertingit, qua sine macula et ruga existit (cf. Eph 5,27), christifideles 
adhuc nituntur, ut devincentes peccatum in sanctitate crescant; ideoque oculos 
suos ad Mariam attollunt, quae toti electorum communitati tamquam exemplar 
virtutum praefulget. Ecclesia de Ea pie recogitans Eamque in lumine Verbi 
hominis facti contemplans, in summum incarnationis mysterium venerabunda 
penitius intrat, Sponsoque suo magis magisque conformatur. Maria enim, quae, in 
historiam salutis intime ingressa, maxima fidei placita in se quodammodo unit et 
reverberat, dum praedicatur et colitur, ad Filium suum Eiusque sacrificium atque 
ad amorem Patris credentes advocat. Ecclesia vero, gloriam Christi prosequens, 
praecelso suo Typo similior efficitur, continuo progrediens in fide, spe et 
caritate, ac divinam voluntatem in omnibus quaerens et obsequens. Unde etiam in 
opere suo apostolico Ecclesia ad Eam merito respicit, quae genuit Christum, ideo 
de Spiritu Sancto conceptum et de Virgine natum, ut per Ecclesiam in cordibus 
quoque fidelium nascatur et crescat. Quae Virgo in sua vita exemplum exstitit 
materni illius affectus, quo cuncti in missione apostolica Ecclesiae cooperantes 
ad regenerandos homines animentur oportet.</p>
</font>
<b>
<p align="left">IV. De cultu Beatae Virginis in Ecclesia</p>
<p align="left">66</b></font><b>.</b> Maria, per gratiam Dei post Filium prae omnibus angelis et 
hominibus exaltata, utpote sanctissima Dei Mater, quae mysteriis Christi 
interfuit, speciali cultu ab Ecclesia merito honoratur. Et sane ab antiquissimis 
temporibus Beata Virgo sub titulo &quot;Deiparae&quot; colitur, sub cuius praesidium 
fideles in cunctis periculis et necessitatibus suis deprecantes confugiunt(191). 
Inde praesertim ab Ephesina Synodo cultus Populi Dei erga Mariam mirabiliter 
crevit in veneratione et dilectione, in invocatione et imitatione, secundum 
ipsius verba prophetica: &quot;Beatam me dicent omnes generationes, quia fecit mihi 
magna qui potens est&quot; (Lc 1,48-49). Qui cultus, prout in Ecclesia semper 
exstitit, singularis omnino quamquam est, essentialiter differt a cultu 
adorationis, qui Verbo incarnato aeque ac Patri et Spiritui Sancto exhibetur, 
eidemque potissimum favet. Variae enim formae pietatis erga Dei Genitricem, quas 
Ecclesia intra limites sanae et orthodoxae doctrinae, pro temporum et locorum 
conditionibus et pro indole ingenioque fidelium approbavit, id efficiunt ut dum 
Mater honoratur, Filius, propter quem omnia (cf. Col 1,15-16) et in quo aeterno 
Patri &quot;complacuit omnem plenitudinem inhabitare&quot; (Col 1,19), rite noscatur, 
ametur, glorificetur, Eiusque mandata serventur.</p>
<font size="3">
<b>
<p align="left">67.</b> Hanc catholicam doctrinam Sacrosancta Synodus consulto 
docet, simulque omnes Ecclesiae filios admonet, ut cultum, praesertim 
liturgicum, erga Beatam Virginem generose foveant, praxes autem et exercitia 
pietatis erga Eam saeculorum cursu a Magisterio commendata magni faciant et ea 
quae anteactis temporibus de cultu imaginum Christi, Beatae Virginis et 
Sanctorum decreta fuere, religiose servent(192). Theologos autem verbique divini 
praecones enixe exhortatur, ut aeque ab omni falsa superlatione, quemadmodum et 
a nimia mentis angustia, in singulari Deiparae dignitate consideranda sedulo 
abstineant(193). Studium Sacrae Scripturae, Sanctorum Patrum et Doctorum 
Ecclesiaeque liturgiarum sub ductu Magisterii excolentes, recte illustrent 
munera et privilegia Beatae Virginis, quae semper Christum spectant, totius 
veritatis, sanctitatis et pietatis originem. Sedulo arceant quaecumque sive in 
dictis sive in factis fratres seiunctos vel alios quoscumque in errorem circa 
veram Ecclesiae doctrinam inducere possent. Meminerint porro fideles veram 
devotionem neque in sterili et transitorio affectu, neque in vana quadam 
credulitate consistere, sed a vera fide procedere, qua ad Dei Genitricis 
excellentiam agnoscendam adducimur, et ad filialem erga Matrem nostram amorem 
eiusque virtutum imitationem excitamur.</p>
<b>
<p align="left">V. Maria, signum certae spei et solatii peregrinanti Populo Dei</p>
<p align="left">68.</b> Interim autem Mater Iesu, quemadmodum in coelis corpore et 
anima iam glorificata, imago et initium est Ecclesiae in futuro saeculo 
consummandae, ita his in terris, quoadusque advenerit dies Domini (cf. 2Pt 
3,10), tamquam signum certae spei et solatii peregrinanti Populo Dei praelucet.</p>
<b>
<p align="left">69.</b> Sacrosanctae huic Synodo magnum affert gaudium et 
solatium, etiam inter fratres seiunctos non deesse, qui Matri Domini ac 
Salvatoris debitum afferunt honorem, speciatim apud Orientales, qui ad cultum 
Deiparae semper Virginis fervido impulsu ac devoto animo concurrunt(194). 
Universi christifideles supplicationes instantes ad Matrem Dei et Matrem hominum 
effundant, ut Ipsa, quae primitiis Ecclesiae precibus suis adstitit, nunc quoque 
in coelo super omnes Beatos et Angelos exaltata, in omnium Sanctorum Communione 
apud Filium suum intercedat, donec cunctae familiae populorum, sive quae 
christiano nomine decorantur, sive quae Salvatorem suum adhuc ignorant, cum pace 
et concordia in unum Populum Dei feliciter congregentur, ad gloriam Sanctissimae 
et individuae Trinitatis.</p>
<font FACE="Times New Roman" size="3"><i>
<p align="left">Haec omnia et singula quae in hac Constitutione dogmatica edicta 
sunt placuerunt Sacrosancti Concilii Patribus. Et Nos, Apostolica a Christo 
Nobis tradita potestate, illa una cum Venerabilibus Patribus, in Spiritu Sancto 
approbamus, decernimus ac statuimus et quae ita synodaliter statuta sunt ad Dei 
gloriam promulgari iubemus.</p>
</i>
<p align="left">Romae, apud S. Petrum<BR>die XXI mensis Novemhris anno MCMLXIV.</p>
<p ALIGN="CENTER">Ego PAULUS Catholicae Ecclesiae Episcopus</p>
</font></font><font FACE="Times New Roman" size="3"><font FACE="Times New Roman" SIZE="2">
<p ALIGN="CENTER"></p>
</font><font size="3">
<p align="left">&#8224; Ego EUGENIUS Episcopus Ostiensis ac Portuensis et S. Rufinae 
Cardinalis TISSERANT, Sacri Collegii Decanus.</p>
<p align="left">&#8224; Ego IOSEPHUS Episcopus Albanensis Cardinalis PIZZARDO.</p>
<p align="left">&#8224; Ego BENEDICTUS Episcopus Praenestinus Cardinalis ALOISI 
MASELLA.</p>
<p align="left">&#8224; Ego HAMLETUS IOANNES Episcopus tit. Tusculanus Cardinalis 
CICOGNANI.</p>
<p align="left">&#8224; Ego IOSEPHUS Episcopus tit. Sabinensis et Mandelensis 
Cardinalis FERRETTO.</p>
<p align="left">&#8224; Ego EMMANUEL titulo Ss. Marcellini et Petri Presbyter 
Cardinalis GON&#xc7;ALVES CEREJEIRA, Patriarcha Lisbonensis.</p>
<p align="left">&#8224; Ego IGNATIUS GABRIEL titulo Basilicae XII Apostolorum 
Presbyter Cardinalis TAPPOUNI, Patriarcha Antiochenus Syrorum.</p>
<p align="left">Ego IACOBUS ALOISIUS titulo S. Laurentii in Damaso Prsbyter 
Cardinalis COPELLO, S. R. E. Cancellarius.</p>
<p align="left">&#8224; Ego PETRUS titulo Ssmae Trinitatis in Monte Pincio Presbyter 
Cardinalis GERLIER, Archiepiscopus Lugdunensis et Viennensis, Primas Galliae.</p>
<p align="left">Ego GREGORIUS PETRUS titulo Ss. Bartholomaei in insula Presbyter 
Cardinalis AGAGIANIAN.</p>
<p align="left">&#8224; Ego NORMANNUS THOMAS titulo Ss. Quattuor Coronatorum Presbyter 
Cardinalis GILROY, Archiepiscopus Sydneyensis.</p>
<p align="left">&#8224; Ego IOSEPHUS titulo S. Ioannis ante Portam Latinam Presbyter 
Cardinalis FRINGS, Archiepiscopus Coloniensis.</p>
<p align="left">&#8224; Ego ERNESTUS titulo S. Sabinae Presbyter Cardinalis RUFFINI, 
Archiepiscopus Panormitanus.</p>
<p align="left">&#8224; Ego ANTONIUS titulo S. Laurentii in Panisperna Presbyter 
Cardinalis CAGGIANO, Archiepiscopus Bona&#xeb;rensis.</p>
<p align="left">Ego PETRUS titulo S. Laurentii in Lucina Presbyter Cardinalis 
CIRIACI.</p>
<p align="left">&#8224; Ego MAURITIUS titulo S. Mariae de Pace Presbyter Cardinalis 
FELTIN, Archiepiscopus Parisiensis.</p>
<p align="left">&#8224; Ego IACOBUS titulo S. Mariae in Transpontina Presbyter 
Cardinalis LERCARO, Archiepiscopus Bononiensis.</p>
<p align="left">&#8224; Ego STEPHANUS titulo S. Mariae trans Tiberim Presbyter 
Cardinalis WYSZYNSKI, Archiepiscopus Gnesnensis et Varsaviensis, Primas 
Poloniae.</p>
<p align="left">&#8224; Ego FERDINANDUS titulo S. Augustini Presbyter Cardinalis 
QUIROGA Y PALACIOS, Archiepiscopus Compostellanus.</p>
<p align="left">&#8224; Ego PAULUS AEMILIUS titulo S. Mariae Angelorum in Thermis 
Presbyter Cardinalis LEGER, Archiepiscopus Marianopolitanus.</p>
<p align="left">&#8224; Ego ALOISIUS titulo S. Mariae Novae Presbyter Cardinalis 
CONCHA, Archiepiscopus Bogotensis.</p>
<p align="left">Ego IOSEPHUS titulo S. Priscae Presbyter Cardinalis DA COSTA 
NUNES.</p>
<p align="left">Ego HILDEBRANDUS titulo S. Sebastiani ad Catacumbas Presbyter 
Cardinalis ANTONIUTTI.</p>
<p align="left">Ego EPHRAEM titulo S. Crucis in Hierusalem Presbyter Cardinalis 
FORNI.</p>
<p align="left">&#8224; Ego IOANNES titulo S. Mariae de Aracoeli Presbyter Cardinalis 
LANDAZURI RICKETTS, Archiepiscopus Limanus, Primas Peruviae.</p>
<p align="left">&#8224; Ego RADULFUS titulo S. Bernardi ad Thermas Presbyter 
Cardinalis SILVA HENRIQUEZ, Archiepiscopus S. Iacobi in Chile.</p>
<p align="left">&#8224; Ego LEO IOSEPHUS titulo S. Petri ad Vincula Presbyter 
Cardinalis SUENENS, Archiepiscopus Mechliniensis-Bruxellensis.</p>
<p align="left">Ego ALAPHRIDUS S. Mariae in Domnica Protodiaconus Cardinalis 
OTTAVIANI.</p>
<p align="left">Ego ALBERTUS S. Pudentianae Diaconus Cardinalis DI JORIO.</p>
<p align="left">Ego FRANCISCUS S. Mariae in Cosmedin Diaconus Cardinalis 
ROBERTI.</p>
<p align="left">Ego ARCADIUS SS. Blasii et Caroli ad Catinarios Diaconus 
Cardinalis LARRAONA.</p>
<p align="left">Ego FRANCISCUS SS. Cosmae et Damiani Diaconus Cardinalis MORANO.</p>
<p align="left">Ego GUILLELMUS THEODORUS S. Theodori in Palatio Diaconus 
Cardinalis HEARD.</p>
<p align="left">Ego AUGUSTINUS S. Sabae Diaconus Cardinalis BEA.</p>
<p align="left">Ego ANTONIUS S. Eugenii Diaconus Cardinalis BACCI.</p>
<p align="left">Ego FRATER MICHAEL S. Pauli Apostoli in Arenula Diaconus 
Cardinalis BROWNE.</p>
<p align="left">Ego IOACHIM ANSELMUS S. Apollinaris Diaconus Cardinalis 
ALBAREDA.</p>
<p align="left">&#8224; Ego STEPHANUS I SIDAROUSS, Patriarcha Alexandrinus Coptorum.</p>
<p align="left">&#8224; Ego MAXIMUS IV SAIGH, Patriarcha Antiochenus Melchitarum.</p>
<p align="left">&#8224; Ego PAULUS PETRUS MEOUCHI, Patriarcha Antiochenus Maronitarum.</p>
<p align="left">&#8224; Ego ALBERTUS GORI, Patriarcha Hierosolymitanus Latinorum.</p>
<p align="left">&#8224; Ego PAULUS II CHEIKHO, Patriarcha Babylonensis Chaldaeorum.</p>
<b>
<p ALIGN="CENTER">EX ACTIS SS. OECUMENICI CONCILII VATICANI II</p>
<p ALIGN="CENTER">NOTIFICATIONES</p>
</b>
<p align="left">Factae ab Exc.mo Secretario Generali Ss. Concilii in 
Congregatione Generali CXXIII diei XVI Nov. MCMLXIV</p>
<p align="left">Quaesitum est quaenam esse debeat qualificatio theologica 
doctrinae, quae in Schemate de Ecclesia exponitur et suffragationi subicitur.</p>
<p align="left">Commissio Doctrinalis quaesito responsionem dedit, in 
expendendis Modis spectantibus ad caput tertium Schematis de Ecclesia, hisce 
verbis:</p>
<p align="left">&quot;Ut de se patet, textus Concilii semper secundum regulas 
generales, ab omnibus cognitas, interpretandus est&quot;.</p>
<p align="left">Qua occasione Commissio Doctrinalis remittit ad suam 
Declarationem 6 martii 1964, cuius textum hic transcribimus:</p>
<p align="left">&quot;Ratione habita moris conciliaris ac praesentis Concilii finis 
pastoralis, haec S. Synodus ea tantum de rebus fidei vel morum ab Ecclesia 
tenenda definit, quae ut talia aperte ipsa declaraverit.</p>
<p align="left">Cetera autem, quae S. Synodus proponit, utpote Supremi Ecclesiae 
Magisterii doctrinam, omnes ac singuli christifideles excipere et amplecti 
debent iuxta ipsius S. Synodi mentem, quae sive ex subiecta materia sive ex 
dicendi ratione innotescit, secundum normas theologicae interpretationis&quot;.</p>
<p align="left">Superiore dein Auctoritate communicatur Patribus nota 
explicativa praevia ad Modos circa caput tertium Schematis de Ecclesia, ad cuius 
notae mentem atque sententiam explicari et intelligi debet doctrina in eodem 
capite tertio exposita.</p>
<b>
<p ALIGN="center">Nota explicativa praevia</p>
</b>
<p align="left">&quot;Commissio statuit expensioni Modorum sequentes observationes 
generales praemittere.</p>
<dir>
  <p align="left">1. 
  Collegium non intelligitur sensu stricte iuridico, scilicet de coetu 
  aequalium, qui potestatem suam praesidi suo demandarent, sed de coetu stabili, 
  cuius structura et auctoritas ex Revelatione deduci debent. Quapropter in 
  Responsione ad Modum 12 explicite de Duodecim dicitur quod Dominus eos 
  constituit &quot;ad modum collegii seu coetus stabilis&quot;. Cf etiam Mod. 53, c. - Ob 
  eandem rationem, de Collegio Episcoporum passim etiam adhibentur vocabula Ordo 
  vel Corpus. Parallelismus inter Petrum ceterosque Apostolos ex una parte, et 
  Summum Pontificem et Episcopos ex altera parte, non implicat transmissionem 
  potestatis extraordinariae Apostolorum ad successores eorum, neque, uti patet, 
  aequalitatem inter Caput et membra Collegii, sed solam proportionalitatem 
  inter primam relationem (Petrus - Apostoli) et alteram (Papa - Episcopi). Unde 
  Commissio statuit scribere in n. 22: non eadem sed pari ratione. Cf Modum 57.</p>
  <font FACE="Times New Roman" size="3">
  <p align="left">2.</font> 
  Aliquis fit membrum Collegii vi consecrationis episcopalis et communione 
  hierarchica cum Collegii Capite atque membris. Cf n. 22, &#xa7; 1 in fine. In 
  consecratione datur ontologica participatio sacrorum munerum, ut indubie 
  constat ex Traditione, etiam liturgica. Consulto adhibetur vocabulum munerum, 
  non vero potestatum, quia haec ultima vox de potestate ad actum expedita 
  intelligi posset. Ut vero talis expedita potestas habeatur, accedere debet 
  canonica seu iuridica determinatio per auctoritatem hierarchicam. Quae 
  determinatio potestatis consistere potest in concessione particularis officii 
  vel in assignatione subditorum, et datur iuxta normas a suprema auctoritate 
  adprobatas. Huiusmodi ulterior norma ex natura rei requiritur, quia agitur de 
  muneribus quae a pluribus subiectis, hierarchice ex voluntate Christi 
  cooperantibus, exerceri debent. Evidens est quod haec &quot;communio&quot; in vita 
  Ecclesiae secundum adiuncta temporum applicata est, priusquam in iure velut 
  codificata fuerit.</p>
  <font FACE="Times New Roman" size="3">
  <p align="left">Quapropter signanter dicitur, requiri hierarchicam communionem 
  cum Ecclesiae Capite atque membris. Communio est notio quae in antiqua 
  Ecclesia (sicut etiam hodie praesertim in Oriente) in magno honore habetur. 
  Non intelligitur autem de vago quodam affectu, sed de realitate organica, quae 
  iuridicam formam exigit et simul caritate animatur. Unde Commissio, fere 
  unanimi consensu, scribendum esse statuit: &quot;in hierarchica communione&quot;. Cf 
  Modum 40 et etiam illa quae dicuntur de missione canonica, sub n. 24.</p>
  <p align="left">Documenta recentiorum Summorum Pontificum circa iurisdictionem 
  Episcoporum interpretanda sunt de hac necessaria determinatione potestatum.</p>
  <p align="left">3.</font> 
  Collegium, quod sine Capite non datur, dicitur: &quot;subiectum quoque supremae ac 
  plenae potestatis in universam Ecclesiam existere&quot;. Quod necessario 
  admittendum est, ne plenitudo potestatis Romani Pontificis in discrimen 
  poneretur. Collegium enim necessario et semper Caput suum cointelligit, quod 
  in Collegio integrum servat suum munus Vicarii Christi et Pastoris Ecclesiae 
  universalis. Aliis verbis distinctio non est inter Romanum Pontificem et 
  Episcopos collective sumptos, sed inter Romanum Pontificem seorsim et Romanum 
  Pontificem simul cum Episcopis. Quia vero Summus Pontifex est Caput Collegii, 
  ipse solus quosdam actus facere potest, qui Episcopis nullo modo competunt, v. 
  gr. Collegium convocare et dirigere, normas actionis approbare, etc. Cf Modum 
  81. Ad iudicium Summi Pontificis, cui cura totius gregis Christi commissa est, 
  spectat, secundum necessitates Ecclesiae decursu temporum variantes, 
  determinare modum quo haec cura actuari conveniat, sive modo personali, sive 
  modo collegiali. Romanus Pontifex ad collegiale exercitium ordinandum, 
  promovendum, approbandum, intuitu boni Ecclesiae, secundum propriam 
  discretionem procedit.</p>
  <font FACE="Times New Roman" size="3">
  <p align="left">4.</font></font> 
  Summus Pontifex, utpote Pastor Supremus Ecclesiae, suam potestatem omni 
  tempore ad placitum exercere potest, sicut ab ipso suo munere requiritur. 
  Collegium vero, licet semper exsistat, non propterea permanenter actione 
  stricte collegiali agit, sicut ex Traditione Ecclesiae constat. Aliis verbis 
  non semper est &quot;in actu pleno&quot;, immo nonnisi per intervalla actu stricte 
  collegiali agit et nonnisi consentiente Capite. Dicitur autem &quot;consentiente 
  Capite&quot;, ne cogitetur de dependentia velut ab aliquo extraneo; terminus 
  &quot;consentiens&quot; evocat e contra communionem inter Caput et membra, et implicat 
  necessitatem actus qui Capiti proprie competit. Res affirmatur explicite in n. 
  22, &#xa7; 2 et explicatur ibid., in fine. Formula negativa &quot;nonnisi&quot; omnes casus 
  comprehendit: unde evidens est quod normae a suprema Auctoritate approbatae 
  semper observari debent. Cf Modum 84.</p>
  <font FACE="Times New Roman" size="3">
  <p align="left">In omnibus autem apparet quod agitur de coniunctione 
  Episcoporum cum Capite suo, numquam vero de actione Episcoporum independenter 
  a Papa. In quo casu, deficiente actione Capitis, Episcopi agere ut Collegium 
  nequeunt, sicut ex notione &quot;Collegii&quot; patet. Haec hierarchica communio omnium 
  Episcoporum cum Summo Pontifice in Traditione certe solemnis est.</p>
  <p align="left">N.B. Sine communione hierarchica munus 
  sacramentale-ontologicum, quod distinguendum est ab aspectu canonico-iuridico, 
  exerceri non potest. Commissio autem censuit non intrandum esse in quaestiones 
  de liceitate et validitate, quae relinquuntur disceptationi theologorum, in 
  specie quod attinet ad potestatem quae de facto apud Orientales seiunctos 
  exercetur, et de cuius explicatione variae exstant sententiae&quot;.</p>
</dir>
<p ALIGN="center">&#8224; PERICLES FELICI<i><BR>Archiepiscopus tit. Samosatensis<BR>
Ss. Concilii Secretarius Generalis</p>
</i>
<p align="left">&nbsp;</p>
<hr>
<font size="3">
<p align="left">(1) Cf. S. CYPRIANUS, <i>Epist</i>. 64, 4: PL 3, 1017; CSEL 
(Hartel), III B, p. 720. S. HILARIUS PICT., <i>In Mt</i> 23,6: PL 9, 1047. S. 
AUGUSTINUS, <i>passim</i>. S. CYRILLUS ALEX., <i>Glaph. in Gen.</i> 2,10: PG 69, 
110 A.</p>
<p align="left">(2) S. GREGORIUS M., <i>Hom. in Evang. </i>19, 1: PL 76, 1154B. 
Cf. S. AUGUSTINUS, <i>Serm</i>. 341, 9, 11: PL 39, 1499 s. S. Io. DAMASCENUS, <i>
Adv. Iconocl.</i> 11: PG 96, 1357.</p>
<p align="left">(3) Cf. S. IRENAEUS, <i>Adv. Haer.</i> III, 24, 1: PG 7, 966B; 
HARVEY 2, 131, ed. SAGNARD, <i>Sources Chr.</i>, p. 398.</p>
<p align="left">(4) S. CYPRIANUS,<i> De Orat. Dom. </i>23: PL 4, 553: HARTEL, 
III A, p. 285. S. AUGUSTINUS, <i>Serm</i>. 71, 20, 33: PL 38, 463s. S. Io. 
DAMASCENUS, <i>Adv. Iconocl.</i> 12: PG 96, 1358D.</p>
<p align="left">(5) Cf. ORIGENES, <i>In Mt. </i>16,21: PG 13, 1443 C; 
TERTULLIANUS,<i> Adv. Marc.</i> 3, 7: PL 2, 357C; CSEL 47, 3, p. 386. Pro 
documentis liturgicis, Cf. <i>Sacramentarium Gregorianum</i>: PL 78, 160B; vel 
C. MOHLHERG, <i>Liber Sacramentorum Romanae Ecclesiae</i>, Romae, 1960, p. 111, 
XC: &#8220;Deus, qui ex omni coaptatione sanctorum aeternum tibi condis 
habitaculum...&#8221;. Hymnus <i>Urbs Ierusalem beata</i> in Breviario monastico, et 
Coelestis <i>urbs Ierusalem</i> in Breviario romano.</p>
<p align="left">(6) Cf. S. THOMAS, <i>Summa Theol. </i>III, q. 62, a. 5, ad 1.</p>
<p align="left">(7) Cf. PIUS XII, Litt. Encycl.<i> Mystici Corporis</i>, 29 iun. 
1943: AAS 35 (1943), p. 208.</p>
<p align="left">(8) Cf. LEO XIII, Epist. Encycl. <i>Divinum illud</i>, 9 maii 
1897: ASS 29 (1896-97), p. 650. PIUS XII, Litt. Encycl. <i>Mystici Corporis</i>, 
l. c., pp. 219-220: DENZ. 2288 (3808). S. AUGUSTINUS, <i>Serm</i>. 268, 2: PL 
38, 1232, et alibi. S. Io. CHRYSOSTOMUS,<i> In Eph</i>, Hom. 9, 3: PG 62, 72. 
DIDYMUS ALEX., <i>Trin</i>. 2, 1: PG 39, 449s. S. THOMAS, <i>In Col</i>. 1, 18, 
lect. 5: ed. Marietti, II, n. 46: &#8220;Sicut constituitur unum corpus ex unitate 
animae, ita Ecclesia ex unitate Spiritus...&#8221;.</p>
<p align="left">(9) Cf. LEO XIII, Litt. Encycl. <i>Sapientiae christianae</i>, 
10 ian. 1890: ASS 22 (1889-90), p. 392. ID., Epist Encycl. <i>Satis cognitum</i>, 
29 iun. 1896: ASS 28 (1895-96), pp. 710 et 724ss. PIUS XII, Litt. Encycl. <i>
Mystici Corporis</i>, l. c., pp. 199-200.</p>
<p align="left">(10) Cf. PIUS XII, Litt. Encycl. <i>Mystici Corporis</i>, l. c., 
p. 221ss. ID., Litt. Encycl. <i>Humani generis</i>, 12 aug. 1950: AAS 42 (1950), 
p. 571.</p>
<p align="left">(11) Cf. LEO XIII, Epist. Encycl. <i>Satis cognitum</i>, l. c., 
p. 713</p>
<p align="left">(12) Cf. <i>Symbolum Apostolicum</i>: DENZ. 6-9 (10-30);<i> 
Symb. Nic.-Const</i>.: DENZ. 86 (150); coll. <i>Prof. fidei Trid</i>.: DENZ. 994 
et 999 (1862 et 1868).</p>
<p align="left">(13) Dicitur &#8220;Sancta (catholica apostolica) Romana Ecclesia&#8221;, in
<i>Prof. fidei Trid</i>., l. c. et CONC. VAT. I, Const. dogm. de fide cath. <i>
Dei Filius</i>: DENZ. 1782 (3001). </p>
<p align="left">(14) S. AUGUSTINUS, <i>De civ. Dei</i>, XVIII, 51, 2: PL 41, 
614.</p>
<p align="left">(15) Cf. S. CYPRIANUS, <i>Epist</i>. 69, 6: PL 3, 1142B; HARTEL 
3B, p. 754: &#8220;inseparabile unitatis sacramentum&#8221;.</p>
<p align="left">(16) Cf. PIUS XII, Alloc. <i>Magnificate Dominum</i>, 2 nov. 
1954: AAS 46 (1954), p. 669. Litt. Encycl. <i>Mediator Dei</i>, 20 nov. 1947: 
AAS 39 (1947), p. 555.</p>
<p align="left">(17) Cf. PIUS XI, Litt. Encycl. <i>Miserentissimus Redemptor</i>, 
8 maii 1928: AAS 20 (1928), p. 171s. PIUS XII, Alloc. <i>Vous nous avez</i>, 22 
sept. 1956: AAS 48 (1956), p. 714.</p>
<p>(18) Cf. S. THOMAS, <i>Summa Theol</i>. III, q. 63, a. 2.</p>
<p>(19) Cf. S. CYRILLUS HIER., <i>Catech</i>. 17, de Spiritu Sancto, II, 35-37: 
PG 33, 1009-1012. NIC. CABASILAS, <i>De vita in Christo</i>, lib. III, de 
utilitate chrismatis: PG 150, 569-580. S. THOMAS,<i> Summa Theol</i>. III, q. 
65, a. 3 et q. 72, a. 1 et 5.</p>
<p>(20) Cf. PIUS XII, Litt. Encycl. <i>Mediator Dei</i>, 20 nov. 1947: AAS 39 
(1947), praesertim p. 552s.</p>
<p>(21) 1Cor 7,7: &#8220;Unusquisque proprium donum (idion charisma) habet ex Deo, 
alius quidem sic, alius vero sic&#8221;. Cf. S. AUGUSTINUS, <i>De Dono Persev.</i>, 
14, 37: PL 45, 1015s.: &#8220;Non tantum continentia Dei donum est, sed coniugatorum 
etiam castitas&#8221;</p>
<p>(22) S. AUGUSTINUS, <i>De Praed. Sanct</i>. 14, 27: PL 44, 980.</p>
<p>(23) S. Io. CHRYSOSTOMUS,<i> In Io</i>., Hom. 65, 1: PG 59, 361.</p>
<p>(24) Cf. S. IRENAEUS, <i>Adv. Haer</i>. III, 16, 6; III, 22, 1-3: PG 7, 
925C-926A et 955C-958A; HARVEY 2, 87s. et 120-123; SAGNARD, ed. <i>Sources Chr&#xe9;t</i>., 
pp. 290-292 et 372ss.</p>
<p>(25) Cf. S. IGNATIUS M., <i>Ad Rom</i>, Praef.: ed. FUNK, I, 252.</p>
<p>(26) Cf. S. AUGUSTINUS, <i>Bapt. c. Donat</i>. V, 28, 39: PL 43, 197: &#8220;Certe 
manifestum est, id quod dicitur, in Ecclesia intus et foris, in corde, non in 
corpore cogitandum&#8221;. Cf.<i> ib</i>., III, 19, 26: col. 152; V, 18, 24: col. 189;
<i>In Io</i>, Tr. 61, 2: PL 35, 1800, et alibi saepe.</p>
<p>(27) Luc. 12, 48: &#8220;Omni autem, cui multum datum est, multum quaeretur ab eo&#8221;. 
Cf. Mt 5,19-20; 7,21-22; 25,41-46; Iac 2,14.</p>
<p>(28) Cf. LEO XIII, Epist. Apost.<i> Praeclara gratulationis</i>, 20 iun. 
1894: ASS 26 (1893-94), p. 707.</p>
<p>(29) Cf. LEO XIII, Epist. Encycl. <i>Satis cognitum</i>, 29 iun. 1896: ASS 28 
(1895-96), p. 738. Epist. Encycl. <i>Caritatis studium</i>, 25 iul. 1898: ASS 31 
(1898-99), p. 11. PIUS XII, Nuntius radioph.<i> Nell'alba</i>, 24 dec. 1941: AAS 
34 (1942), p. 21.</p>
<p>(30) Cf. PIUS XI, Litt. Encycl. <i>Rerum Orientalium</i>, 8 sept. 1928: AAS 
20 (1928), p. 287. PIUS XII, Litt. Encycl. <i>Orientalis Ecclesiae</i>, 9 apr. 
1944: AAS 36 (1944), p. 137.</p>
<p>(31) Cf. Instr. S. S. C. S. OFFICII, 20 dec. 1949: AAS 42 (1950), p. 142.</p>
<p>(32) Cf. S. THOMAS, <i>Summa Theol</i>. III, q. 8, a. 3, ad 1.</p>
<p>(33) Cf. <i>Epist</i>. S. S. C. S. OFFICII ad Archiep. Boston.: DENZ. 
3869-72.</p>
<p>(34) Cf. EUSEBIUS CAES.,<i> Praeparatio Evangelica</i>, 1, 1: PG 21, 28AB.</p>
<p>(35) Cf. BENEDICTUS XV, Epist. Apost. <i>Maximum illud</i>: AAS 11 (1919), p. 
440, praesertim p. 451ss. PIUS XI, Litt. Encycl. <i>Rerum Ecclesiae</i>: AAS 18 
(1926), pp. 68-69. PIUS XII, Litt. Encycl. <i>Fidei Donum</i>, 21 apr. 1957: AAS 
49 (1957), pp. 236-237.</p>
<p>(36) Cf. <i>Didach&#xe8;</i>, 14: ed. FUNK, I, p. 32. S. IUSTINUS, <i>Dial</i>. 
41: PG 6, 564. S. IRENAEUS, <i>Adv. Haer</i>. IV, 17, 5: PG 7, 1023; HARVEY, 2, 
p. 199s. CONC. TRID., Sess. 22, cap. 1: DENZ. 939 (1742).</p>
<p>(37) Cf. CONC. VAT. I, Const. dogm. De Ecclesia Christi, <i>Pastor aeternus</i>: 
DENZ. 1821 (3050s.).</p>
<p>(38) Cf. CONC. FLOR., <i>Decretum pro Graecis</i>: DENZ. 694 (1307) et CONC. 
VAT. I, Const. dogm. De Ecclesia Christi, <i>Pastor aeternus</i>: DENZ. 1826 
(3059).</p>
<p>(39) Cf.<i> Liber sacramentorum</i> S. GREGORII, Praef. in natali S. Matthiae 
et S. Thomae: PL 78, 51 et 152; Cf. Cod. Vat. lat. 3548, f. 18. S. HILARIUS, <i>
In Ps</i>. 67, 10: PL 9, 450, CSEL 22, p. 286. S. HIERONYMUS, <i>Adv. Iovin</i>. 
1, 26: PL 23, 247A. S. AUGUSTINUS, <i>In Ps</i>. 86, 4: PL 37, 1103. S. 
GREGORIUS M., <i>Mor. in Iob</i>, XXVIII, V: PL 76, 455-456. PRIMASIUS, <i>Comm. 
in Apoc</i>. V: PL 68, 924 BC. PASCHASIUS RADB.,<i> In Mt</i>, L. VIII, cap. 16: 
PL 120, 561 C. Cf. LEO XIII, Epist. <i>Et sane</i>, 17 dec. 1888: ASS 21 (1888), 
p. 321.</p>
<p>(40) Cf. Act 6,2-6; 11,30; 13,1; 14,23; 20,17; 1Thess 5,12-13; Phil 1,1; Col 
4,11 et passim.</p>
<p>(41) Cf. Act 20,25-27; 2Tim 4,6 s. coll. 1Tim 5,22; 2Tim 2,2; Tit 1,5; S. 
CLEMENS ROM., <i>Ad Cor</i>. 44, 3: ed. FUNK, 1, p. 156.</p>
<p>(42) Cf. S. CLEMENS ROM., <i>Ad Cor</i>. 44, 2: ed. FUNK, 1, p. 154s.</p>
<p>(43) Cf. TERTULLIANUS, <i>Praescr. Haer</i>. 32: PL 2, 52 s. S. IGNATIUS M., 
passim.</p>
<p>(44) Cf. TERTULLIANUS, <i>Praescr. Haer</i>. 32: PL 2, 53.</p>
<p>(45) Cf. S. IRENAEUS, <i>Adv. Haer</i>. III, 3, 1: PG 7, 848A; HARVEY 2, 8; 
SAGNARD, p. 100 s.: &#8220;manifestatam&#8221;.</p>
<p>(46) Cf. S. IRENAEUS, <i>Adv. Haer</i>. III, 2, 2: PG 7, 847; HARVEY 2, 7, 
SAGNARD, p. 100: &#8220;custoditur&#8221;, Cf. <i>ib</i>. IV, 26, 2: col. 1053; HARVEY 2, 
236, necnon IV, 33, 8: col. 1077; HARVEY 2, 262.</p>
<p>(47) Cf. S. IGNATIUS M., <i>Philad</i>., Praef.: ed. FUNK, 1, p. 264.</p>
<p>(48) Cf. S. IGNATIUS M., <i>Philad</i>., 1, 1; <i>Magn</i>. 6, 1: ed. FUNK, 
1, 264 et 234.</p>
<p>(49) S. CLEMENS ROM. l. c., 42, 3-4; 44, 3-4; 57, 1-2; ed. FUNK I, 152, 156, 
171s. S. IGNATIUS M., <i>Philad</i>. 2; <i>Smyrn</i>. 8; <i>Magn</i>. 3; <i>
Trall</i>. 7: ed. FUNK, I, p. 265s.; 282; 232; 246s. etc.; S. IUSTINUS, <i>Apol</i>., 
1, 65: PG 6, 428; S. CYPRIANUS, <i>Epist</i>., passim. </p>
<p>(50) Cf. LEO XIII, Epist. Encycl. <i>Satis cognitum</i>, 29 iun. 1896: ASS 28 
(1895-96), p. 732.</p>
<p>(51) Cf. CONC. TRID., Decr. <i>De sacr. Ordinis</i>, cap. 4: DENZ. 960 
(1768); CONC. VAT. I, Const. dogm. I De Ecclesia Christi, <i>Pastor aeternus</i>, 
cap. 3: DENZ. 1828 (3061). PIUS XII, Litt. Encycl. <i>Mystici Corporis</i>, 29 
iun. 1943: AAS 35 (1943), pp. 209 et 212. CIC, can. 329 &#xa7; 1.</p>
<p>(52) Cf. LEO XIII, Epist. <i>Et sane</i>, 17 dec. 1888: ASS 21 (1888), p. 
321s.</p>
<p>(53) Cf. S. LEO M., <i>Serm</i>. 5, 3: PL 54, 154.</p>
<p align="left">(54) CONC. TRID., Sess. 23, cap. 3, citat verba 2Tim 1,6-7, ut 
demonstret Ordinem esse verum sacramentum: DENZ. 959 (1766).</p>
<p align="left">(55) <i>In Trad. Apost</i>. 3: ed. BOTTE, <i>Sources Chr</i>., 
pp. 27-30, Episcopo tribuitur &#8220;primatus sacerdotii&#8221;. Cf. <i>Sacramentarium 
Leonianum</i>, ed. C. MOHLBERG, <i>Sacramentarium Veronense</i>, Romae, 1955, p. 
119: &#8220;ad summi sacerdotii ministerium... Comple in sacerdotibus tuis mysterii 
tui summam...&#8221;. IDEM, <i>Liber Sacramentorum Romanae Ecclesiae</i>, Romae, 1960, 
pp. 121-122: &#8220;Tribuas eis, Domine, cathedram episcopalem ad regendam Ecclesiam 
tuam et plebem universam&#8221;. Cf. PL 78, 224.</p>
<p>(56) Cf. <i>Trad Apost</i>. 2: ed. BOTTE, p. 27.</p>
<p>(57) Cf. CONC. TRID., Sess. 23, cap. 4, docet Ordinis sacramentum imprimere 
characterem indelebilem: DENZ. 960 (1767). Cf. IOANNES XXIII, Alloc.<i> Iubilate 
Deo</i>, 8 maii 1960: AAS 52 (1960), p. 466. PAULUS VI, Homilia in Bas. 
Vaticana, 20 oct. 1963: AAS 55 (1963), p. 1014.</p>
<p>(58) S. CYPRIANUS, <i>Epist</i>. 63, 14: PL 4, 386; HARTEL, III B, p. 713: 
&#8220;Sacerdos vice Christi vere fungitur&#8221;. S. Io. CHRYSOSTOMUS, <i>In</i> 2 Tim., 
Hom. 2, 4: PG 62, 612: Sacerdos est &#8220;symbolon&#8221; Christi. S. AMBROSIUS, <i>In Ps</i>. 
38, 25-26: PL 14, 1051-52; CSEL 64, 203-204. AMBROSIASTER, <i>In</i> 1Tim 5, 19: 
PL 17, 479 C et <i>In Eph</i> 4, 11-12: col. 387 C. THEODORUS MOPS., <i>Hom. 
Catech</i>. XV, 21 et 24: ed. TONNEAU, pp. 497 et 503. HESYCHIUS HIER., <i>In 
Lev</i>., L. 2, 9, 23: PG 93, 894B.</p>
<p>(59) Cf. EUSEBIUS, <i>Hist. Eccl</i>., V, 24, 10: GCS II, 1, p. 495; ed. 
BARDY, <i>Sources Chr&#xe9;t</i>. II, p. 69. DIONYSIUS, apud EUSEBIUM, <i>ib</i>. 
VII, 5, 2: GCS II, 2, p. 638 s.; BARDY, II, p. 168s.</p>
<p>(60) Cf. de antiquis Conciliis, EUSEBIUS, <i>Hist. Eccl</i>. V, 23-24: GCS 
II, 1, p. 488ss.; BARDY, II, p. 66 ss. et passim. CONC. NICAENUM, can. 5: <i>
Conc. Oec. Decr</i>. p. 7.</p>
<p>(61) Cf. TERTULLIANUS, <i>De Ieiunio</i>, 13: PL 2, 972B; CSEL 20, p. 292, 
lin. 13-16.</p>
<p>(62) Cf. S. CYPRIANUS, <i>Epist</i>. 56, 3: HARTEL, III B, p. 650; BAYARD, p. 
154.</p>
<p>(63) Cf. Relatio officialis ZINELLI, in CONC. VAT. I: MANSI 52, 1109C.</p>
<p>(64) Cf. CONC. VAT. I, Schema Const. dogm. II, <i>De Ecclesia Christi</i>, c. 
4: MANSI 53, 310. Cf. relatio KLEUTGEN de Schemate reformato: MANSI 53, 
321B-322B et declaratio ZINELLI: MANSI 52, 1110A. Vide etiam S. LEONEM M., <i>
Serm</i>. 4, 3: PL 54, 151A.</p>
<p>(65) Cf. CIC, cann. 222 et 227.</p>
<p>(66) Cf. CONC. VAT. I, Const. Dogm. <i>Pastor aeternus</i>: DENZ. 1821 
(3050s.).</p>
<p>(67) Cf. S. CYPRIANUS, <i>Epist</i>. 66, 8: HARTEL III, 2, p. 733: &#8220;Episcopus 
in Ecclesia et Ecclesia in Episcopo&#8221;.</p>
<p>(68) Cf. S. CYPRIANUS, <i>Epist</i>. 55, 24: HARTEL, p. 624, lin. 13: &#8220;Una 
Ecclesia per totum mundum in multa membra divisa&#8221;. <i>Epist</i>. 36, 4: HARTEL, 
p. 575, lin. 20-21.</p>
<p>(69) Cf. PIUS XII, Litt Encycl. <i>Fidei Donum</i>, 21 apr. 1957: AAS 49 
(1957), p. 237.</p>
<p>(70) Cf. S. HILARIUS PICT., <i>In Ps</i>. 14, 3: PL 9, 206; CSEL 22, p. 86. 
S. GREGORIUS M., <i>Moral</i>. IV, 7, 12: PL 75, 643C. Ps.-BASILIUS, <i>In Is</i>. 
15, 296: PG 30, 637C.</p>
<p>(71) Cf. S. COELESTINUS, <i>Epist</i>. 18, 1-2, ad Conc. Eph: PL 50, 505AB; 
SCHWARTZ, <i>Acta Conc. Oec.</i> I, 1, 1, p. 22. Cf. BENEDICTUS XV, Epist. 
Apost. <i>Maximum illud</i>: AAS 11 (1919), p. 440. PIUS XI, Litt. Encycl. <i>
Rerum Ecclesiae</i>, 28 febr. 1926: AAS 18 (1926), p. 69. PIUS XII, Litt. 
Encycl. <i>Fidei Donum</i>, l.c.</p>
<p>(72) Cf. LEO XIII, Litt. encycl. <i>Grande munus</i>, 30 sept. 1880: ASS 13 
(1880), p. 145. Cf. CIC, can. 1327; can. 1350 &#xa7; 2.</p>
<p>(73) De iuribus Sedium patriarchalium, Cf. CONC. NICAENUM, can. 6 de 
Alexandria et Antiochia, et can. 7 de Hierosolymis: <i>Conc. Oec. Decr</i>., p. 
8. CONC. LATER. IV, anno 1215, Constit. V:<i> De dignitate Patriarcharum</i>: <i>
ibid</i>. p. 212. CONC. FERR.-FLOR.: <i>ibid</i>. p. 504.</p>
<p>(74) Cf. <i>Cod. Iuris Can., pro Eccl. Orient</i>., cann. 216-314: de 
Patriarchis; cc. 324-339 de Archiepiscopis maioribus; cc. 362-391: de aliis 
dignitariis; in specie, c. 238 &#xa7; 3; 216; 240; 251; 255: de Episcopis a 
Patriarcha nominandis.</p>
<p>(75) Cf. CONC. TRID., Decr. <i>De reform</i>., Sess. V, c. 2, n. 9, et Sess. 
XXIV, can. 4: <i>Conc. Oec. Decr</i>., pp. 645 et 739.</p>
<p>(76) Cf. CONC. VAT. I, Const. dogm. <i>Dei Filius</i>, 3: DENZ. 1792 (3011). 
Cf. nota adiecta ad Schema I <i>De Eccl</i>. (desumpta ex S. ROB. BELLARMINO): 
MANSI 51, 579C; necnon Schema reformatum Const. Il <i>De Ecclesia Christi</i>, 
cum commentario KLEUTGEN: MANSI 53, 313 AB. PIUS IX, Epist.<i> Tuas libenter</i>: 
DENZ. 1683 (2879).</p>
<p>(77) Cf. CIC, cann. 1322-1323.</p>
<p>(78) Cf. CONC. VAT. I, Const. dogm.<i> Pastor Aeternus</i>: Denz. 1839 
(3074).</p>
<p>(79) Cf. explicatio GASSER in CONC. VAT. I: MANSI 52, 1213 AC.</p>
<p>(80) Cf. GASSER in CONC. VAT. I: MANSI 1214A.</p>
<p>(81) Cf. GASSER in CONC. VAT. I: MANSI 1215CD, 1216-1217A.</p>
<p>(82) Cf. GASSER in CONC. VAT. I: MANSI 1213.</p>
<p>(83) Cf. CONC. VAT. I, Const. dogm. <i>Pastor Aeternus</i>, 4: DENZ. 1836 
(3070).</p>
<p>(84) Oratio consecrationis episcopalis in ritu byzantino: <i>Euchologion to 
mega</i>, Romae, 1873, p. 139.</p>
<p>(85) Cf. S. IGNATIUS M., <i>Smyrn</i>. 8, 1: ed. FUNK, 1, p. 282.</p>
<p>(86) Cf. Act 8,1; 14,22-23; 20,17,et passim.</p>
<p>(87) Oratio mozarabica: PL 96, 759B.</p>
<p>(88) Cf. S. IGNATIUS M., <i>Smyrn</i>. 8, 1: ed. FUNK, I, p. 282.</p>
<p>(89) S. THOMAS, <i>Summa Theol</i>. III, q. 73, a. 3.</p>
<p>(90) Cf. S. AUGUSTINUS C. <i>Faustum</i>, 12, 20: PL 42, 265; <i>Serm</i>. 
57, 7: PL 38, 389, etc.&nbsp;&nbsp;&nbsp;&nbsp;&nbsp;&nbsp; </p>
<p>(91) S. Leo M., <i>Serm</i>. 63, 7: PL 54, 357C.</p>
<p>(92) Cf. <i>Traditio Apostolica </i>Hippolyti, 2-3: ed. BOTTE, pp. 26-30.</p>
<p>(93) Cf. textus <i>examinis</i> in initio consecrationis episcopalis, et <i>
Oratio</i> in fine Missae eiusdem consecrationis, post <i>Te Deum</i>.</p>
<p>(94) BENEDICTUS XIV, <i>Br. Romana Ecclesia</i>, 5 oct. 1752, &#xa7; 1: <i>
Bullarium Benedicti XIV</i>, t. IV, Romae, 1758, 21: &#8220;Episcopus Christi typum 
gerit, Eiusque munere fungitur&#8221;. PIUS XII, Litt. Encycl. <i>Mystici Corporis</i>, 
l. c., p. 211: &#8220;Assignatos sibi greges singuli singulos Christi nomine pascunt 
et regunt&#8221;.</p>
<p align="left">(95) Cf. LEO XIII, Epist. Encycl. <i>Satis cognitum</i>, 29 iun. 
1896: AAS 28 (1895-96), p. 732. IDEM, Epist. <i>Officio sanctissimo</i>, 22 dec. 
1887: ASS 20 (1887), p. 264. PIUS IX, Litt. Apost. ad Episcopos Germaniae, 12 
mart. 1875, et Alloc. Consist., 15 mart. 1875: DENZ. 3112-3117, in nova ed. 
tantum.</p>
<p align="left">(96) Cf. CONC. VAT. I, Const. dogm. <i>Pastor aeternus</i>, 3: 
DENZ. 1828 (3061). Cf. Relatio ZINELLI: MANSI 52, 1114D.</p>
<p align="left">(97) Cf. S. IGNATIUS M., <i>Ad Ephes</i>. 5, 1: ed. FUNK, I, p. 
216.</p>
<p align="left">(98) Cf. S. IGNATIUS M., <i>Ad Ephes</i>. 6, 1: ed. FUNK, I, p. 
218.</p>
<p align="left">(99) Cf. CONC. TRID., <i>De sacr. Ordinis</i>, cap. 2: DENZ. 958 
(1765), et can. 6: DENZ. 966 (1776).</p>
<p align="left">(100) Cf. INNOCENTIUS I, Epist. <i>ad Decentium</i>: PL 20, 554 
A; MANSI 3, 1029; DENZ. 98 (215): &#8220;Presbyteri, licet secundi sint <i>sacerdotes</i>, 
pontificatus tamen <i>apicem</i> non habent&#8221;. S. CYPRIANUS, <i>Epist</i>. 61, 3: 
ed. HARTEL, p. 696.</p>
<p>(101) Cf. CONC. TRID., l. c., DENZ. 956a-968 (1763-1778), et in specie can. 
7: DENZ. 967 (1777). PIUS XII, Const. Apost. <i>Sacramentum Ordinis</i>: DENZ. 
2301 (3857-61).</p>
<p>(102) Cf. INNOCENTIUS I, l. c. S. GREGORIUS NAZ., <i>Apol</i>. II, 22: PG 35, 
432 B. Ps.-DIONYSIUS, <i>Eccl. Hier</i>., 1, 2: PG 3, 372 D.</p>
<p>(103) Cf. CONC. TRID., Sess. 22: DENZ. 940 (1743). PIUS XII Litt. Encycl. <i>
Mediator Dei</i>, 20 nov. 1947: AAS 39 (1947), p. 553: DENZ. 2300 (3850).</p>
<p>(104) Cf. CONC. TRID., Sess. 22: DENZ. 938 (1739-40). CONC. VAT. II, Const. 
De Sacra Liturgia, <i>Sacrosanctum Concilium</i>, n. 7 et n. 47, AAS 56 (1964), 
pp. 100-113.</p>
<p>(105) Cf. PIUS XII, Litt. Encycl. <i>Mediator Dei</i>, l. c., sub n. 67.</p>
<p>(106) Cf. S. CYPRIANUS, <i>Epist</i>. 11, 3: PL 4, 242B; HARTEL, II, 2, p. 
497.</p>
<p>(107) Cf. <i>Pontificale romanum</i>, De Ordinatione Presbyterorum, in 
impositione vestimentorum.</p>
<p>(108) Cf. <i>Pontificale romanum</i>, De Ordinatione Presbyterorum, in 
praefatione.</p>
<p>(109) CCf. S. IGNATIUS M., <i>Philad</i>. 4: ed. FUNK, I, p. 266. S. 
CORNELIUS I, apud S. CYPRIANUM, <i>Epist</i>. 48, 2: HARTEL, III, 2, p. 610.</p>
<p>(110) <i>Constitutiones Ecclesiae Aegyptiacae</i>, III, 2: ed. FUNK, <i>
Didascalia</i>, II, p. 103. <i>Statuta Eccl. Ant.</i> 37-41: MANSI 3, 954.</p>
<p>(111) S. POLYCARPUS, <i>Ad Phil</i>. 5, 2: ed. FUNK, I, p. 300: Christus 
dicitur &#8220;omnium diaconus factus&#8221;. Cf. <i>Didach&#xe8;</i>, 15, 1: ib., p. 32. S. 
IGNATIUS M., <i>Trall</i>. 2, 3: ib., p. 242. <i>Constitutiones Apostolorum</i>, 
8, 28, 4: ed. FUNK, <i>Didascalia</i>, I, p. 530.</p>
<p>(112) S. AUGUSTINUS, <i>Serm</i>. 340, 1: PL 38, 1483.</p>
<p>(113) Cf. PIUS XI, Litt. Encycl.<i> Quadragesimo anno</i>, 15 maii 1931: AAS 
23 (1931), p. 221s. PIUS XII, Alloc. <i>De quelle consolation</i>, 14 oct. 1951: 
AAS 43 (1951), p. 790s.</p>
<p>(114) Cf. PIUS XII, Alloc. <i>Six ans se sont &#xe9;coul&#xe9;s</i>, 5 oct. 1957: AAS 
49 (1957), p. 927.</p>
<p>(115)<i> Missale romanum</i>, e Praefatione festi Christi Regis.</p>
<p>(116) Cf. LEO XIII, Epist. Encycl.<i> Immortale Dei</i>, 1 nov. 1885: ASS 18 
(1885), p. 166ss. IDEM, Litt. Encycl.<i> Sapientiae christianae</i>, 10 ian. 
1890: ASS 22 (1889-90), p. 397ss. PIUS XII, Alloc. <i>Alla vostra filiale</i>, 
23 mart. 1958: AAS 50 (1958), p. 220: &#8220;la legittima sana laicit&#xe0; dello Stato&#8221;.</p>
<p>(117) Cf. CIC, can. 682.</p>
<p>(118) Cf. PIUS XII, Alloc. <i>De quelle consolation</i>, l. c., p. 789: &#8220;Dans 
les batailles d&#xe9;cisives, c'est parfois du front que partent les plus heureuses 
initiatives...&#8221;. IDEM, Alloc.<i> L'importance de la presse catholique</i>, 17 
febr. 1950: AAS 42 (1950), p. 256.</p>
<p>(119) Cf. 1Thess 5,19 et 1Io 4,1.</p>
<p>(120) Epist.<i> ad Diognetum</i>, 6: ed. FUNK, I, p. 400. Cf. S. Io. 
CHRYSOSTOMUS,<i> In Mt</i>., Hom. 46 (47), 2: PG 58, 478, de fermento in massa.</p>
<p>(121) <i>Missale romanum</i>, Gloria in excelsis. Cf. Lc 1,35; Mc 1,24; Lc 
4,34; Io 6,69 (ho hagios tou Theou); Act 3,14; 4,27 et 30; Hebr 7,26; 1Io 2,20; 
Apoc 3,7.</p>
<p>(122) Cf. ORIGENES, <i>Comm. Rom</i> 7, 7: PG 14, 1122B. PS.-MACARIUS, <i>De 
Oratione</i>, 11: PG 34, 861AB. S. THOMAS,<i> Summa Theol</i>. II-II, q. 184, a. 
3.</p>
<p>(123) Cf. S. AUGUSTINUS, <i>Retract</i>. II, 18: PL 32, 637s. PIUS XII, Litt. 
Encycl. <i>Mystici Corporis</i>, 29 iun. 1943: AAS 35 (1943), p. 225.</p>
<p>(124) Cf. PIUS XI, Litt. Encycl.<i> Rerum omnium</i>, 26 ian. 1923: AAS 15 
(1923), pp. 50 et 59-60; Litt. Encycl. <i>Casti Connubii</i>, 31 dec 1930: AAS 
22 (1930), p. 548. PIUS XII, Const. Apost. <i>Provida Mater</i>, 2 febr. 1947: 
AAS 39 (1947), p. 117. Alloc. <i>Annus sacer</i>, 8 dec. 1950: AAS 43 (1951), 
pp. 27-28. Alloc. <i>Nel darvi</i>, 1 iul. 1956: AAS 48 (1956), p. 574s.</p>
<p>(125) Cf. S. THOMAS,<i> Summa Theol.</i>, II-II, q. 184, a. 5 et 6. <i>De 
perf. vitae spir</i>., c. 18. ORIGENES, <i>In Is</i>., Hom. 6, 1: PG 13, 239.</p>
<p>(126) Cf. S. IGNATIUS M., <i>Magn</i>. 13, 1: ed. FUNK, 1, p. 241.</p>
<p>(127) Cf. S. PIUS X, Exhort. <i>Haerent animo</i>, 4 aug. 1908: ASS 41 
(1908), p. 560s. CIC, can. 124. PIUS XI, Litt. Encycl. <i>Ad catholici 
sacerdotii</i>, 20 dec. 1935: AAS 28 (1936), p. 22.</p>
<p>(128) Cf. <i>Pontificale romanum</i>, De Ordinatione Presbyterorum, in 
exhortatione initiali.</p>
<p>(129) Cf. S. IGNATIUS M., <i>Trall</i>. 2, 3: ed. FUNK, 1, p. 244.</p>
<p>(130) Cf. PIUS XII, Alloc. <i>Sous la maternelle protection</i>, 9 dec. 1957: 
AAS 50 (1958), p. 36.</p>
<p>(131) Cf. PIUS XI, Litt. Encycl. <i>Casti Connubii</i>, 31 dec. 1930: AAS 22 
(1930), p. 548s. S. Io. CHRYSOSTOMUS, <i>In Ephes</i>., Hom. 20, 2: PG 62, 
136ss.</p>
<p>(132) Cf. S. AUGUSTINUS, <i>Enchir</i>. 121, 32: PL 40, 288. S. THOMAS, <i>
Summa Theol</i>. II-II, q. 184, a. 1. PIUS XII, Adhort. Apost. <i>Menti nostrae</i>, 
23 sept. 1950: AAS 42 (1950), p. 660.</p>
<p>(133) De consiliis in genere, Cf. ORIGENES, <i>Comm. Rom</i>. X, 14: PG 14, 
1275B. S. AUGUSTINUS, <i>De S. Virginitate</i>, 15, 15: PL 40, 403. S. THOMAS,<i> 
Summa Theol.</i> I-II, q. 100, a. 2 C (in fine); II-II, q. 44, a. 4, ad 3.</p>
<p>(134) De praestantia sacrae virginitatis, Cf. TERTULLIANUS,<i> Exhort. Cast</i>. 
10: PL 2, 925 C. S. CYPRIANUS, <i>Hab. Virg</i>. 3 et 22: PL 4, 443B et 461As. 
S. ATHANASIUS (?), <i>De Virg</i>.: PG 28, 252ss. S. IO. CHRYSOSTOMUS, <i>De 
Virg</i>.: PG 48, 533ss.</p>
<p>(135) De spirituali paupertate Cf. Mt 5,3 et 19,21; Mc 10,21; Lc 18,22; de 
oboedientia exemplum Christi affertur Io 4,34 et 6,38; Phil 2,8-10; Hebr 10,5-7. 
Patres et ordinum fundatores abundant.</p>
<p>(136) De praxi effectiva consiliorum quae non omnibus imponitur, Cf. S. IO. 
CHRYSOSTOMUS, <i>In Mt</i>, Hom. 7, 7: PG 57, 81s. S. AMBROSIUS, <i>De Viduis</i>, 
4, 23: PL 16, 241s. </p>
<p>(137) Cf. ROSWEYDUS, <i>Vitae Patrum</i>, Antwerpiae, 1628. <i>Apophtegmata 
Patrum</i>: PG 65. PALLADIUS,<i> Historia Lausiaca</i>: PG 34, 995ss.: ed. C. 
BUTLER, Cambridge 1898 (1904). PIUS XI, Const. Apost. <i>Umbratilem</i>, 8 iul. 
1924: AAS 16 (1924), pp. 386-387. PIUS XII, Alloc. <i>Nous sommes heureux</i>, 
11 apr. 1958: AAS 50 (1958), p. 283.</p>
<p>(138) Cf. PAULUS VI, Alloc. <i>Magno gaudio</i>, 23 maii 1964: AAS 56 (1964), 
p. 566.</p>
<p>(139) Cf. CIC, cann. 487 et 488, 4o. PIUS XII, Alloc. <i>Annus sacer</i>, 8 
dec. 1950: AAS 43 (1951), p. 27s. PIUS XII, Const. Apost. <i>Provida Mater</i>, 
2 febr. 1947: AAS 39 (1947), p. 120ss.</p>
<p>(140) Cf. PAULUS VI, <i>l. c.</i>, p. 567.</p>
<p>(141) Cf. S. THOMAS, <i>Summa Theol</i>. II-II, q. 184, a. 3 et q. 188, a. 2. 
S. BONAVENTURA, Opusc. XI, <i>Apologia Pauperum</i>, c. 3, 3: ed. Opera, 
Quaracchi, t. 8, 1898, p. 245 a.</p>
<p>(142) Cf. CONC. VAT. I, Schema <i>De Ecclesia Christi</i>, cap. XV, et Adnot. 
48: MANSI 51, 549s. et 619s. LEO XIII, Epist. <i>Au milieu des consolations</i>, 
23 dec. I900: ASS 33 (1900-01), p. 361. PIUS XII, Const. Apost. <i>Provida Mater</i>. 
l. c., p. 114s.</p>
<p>(143) Cf. LEO XIII, Const. <i>Romanos Pontifices</i>, 8 maii 1881: ASS 13 
(1880-81), p. 483. PIUS XII, Alloc. <i>Annus sacer</i>, 8 dec. 1950: AAS 43 
(1951), p. 28s.</p>
<p>(144) Cf. PIUS XII, Alloc l. c., p. 28. PIUS XII, Const. Apost. <i>Sedes 
Sapientiae</i>, 31 maii 1956: AAS 48 (1956), p. 355. PAULUS VI, Alloc. <i>Magno 
gaudio</i>, 23 maii 1964: AAS 56 (1964), pp. 570-571.</p>
<p>(145) Cf. PIUS XII, Litt. Encycl. <i>Mystici Corporis</i>, 29 iun. 1943: AAS 
35 (1943), p. 214s.</p>
<p>(146) Cf. PIUS XII, Alloc. <i>Annus sacer</i>, l. c., p. 30. Alloc. <i>Sous 
la maternelle protection</i>, 9 dec. 1957: AAS 50 (1958), p. 39s.</p>
<p>(147) CONC. FLOR., <i>Decretum pro Graecis</i>: DENZ. 693 (1305).</p>
<p>(148) Praeter documenta antiquiora contra quamlibet formam evocationis 
spirituum inde ab Alexandro IV (27 sept. 1258), Cf. Encycl. S. S. C. S. OFFICII,
<i>De magnetismi abusu</i>, 4 aug. 1856: ASS 1 (1865), pp. 177-178, DENZ. 
1653-1654 (2823-2825); responsionem S. S. C. S. OFFICII, 24 apr. 1917: AAS 9 
(1917), p. 268: DENZ. 2182 (3642).</p>
<p>(149) Videatur synthetica expositio huius doctrinae paulinae in: PIUS XII, 
Litt. Encycl. <i>Mystici Corporis</i>: AAS 35 (1943), p. 200 et passim.</p>
<p>(150) Cf, v. g., S. AUGUSTINUS, <i>Enarr. in Ps</i>. 85, 24: PL 37, 1099. S. 
HIERONYMUS,<i> Liber contra Vigilantium</i>, 6: PL 23, 344. S. THOMAS,<i> In 4m 
Sent</i>., d. 45, q. 3, a. 2. S. BONAVENTURA, <i>In 4m Sent</i>., d. 45, a. 3, 
q. 2; etc.</p>
<p>(151) Cf. PIUS XII, Litt. Encycl. <i>Mystici Corporis</i>: AAS 35 (1943), p. 
245.</p>
<p>(152) Cf. Plurimae inscriptiones in Catacumbis romanis.</p>
<p>(153) Cf. GELASIUS I, Decretalis <i>De libris recipiendis</i>, 3: PL 59, 160: 
DENZ. 165 (353).</p>
<p>(154) Cf. S. METHODIUS, <i>Symposion</i>, VII, 3: GCS (BONWETSCH), p. 74.</p>
<p>(155) Cf. BENEDICTUS XV, <i>Decretum approbationis virtutum in Causa 
beatificationis et canonizationis Servi Dei Ioannis Nepomuceni Neumann</i>: AAS 
14 (1922), p. 23; plures Allocutiones PII XI de Sanctis: <i>Inviti all'eroismo</i>, 
in <i>Discorsi e Radiomessaggi</i>, tt. I-III, 1941-1942, passim; PIUS XII, <i>
Discorsi e Radiomessaggi</i>, t. X, 1949, 37-43.</p>
<p>(156) Cf. Hebr 13,7; Eccli 44-50; Hebr 11,3-40. Cf. etiam PIUS XII, Litt. 
Encycl. <i>Mediator Dei</i>: AAS 39 (1947), pp. 582-583.</p>
<p>(157) Cf. CONC. VAT. I, Const. dogm. De fide catholica, <i>Dei Filius</i>, 
cap. 3: DENZ. 1794 (3013).</p>
<p>(158) Cf. PIUS XII, Litt. Encycl. <i>Mystici Corporis</i>: AAS 35 (1943), p. 
216.</p>
<p>(159) Quoad gratitudinem erga ipsos Sanctos, Cf. E. DIEHL, <i>Inscriptiones 
latinae christianae veteres</i>, I, Berolini, 1925, nn. 2008, 2382 et passim.</p>
<p>(160) CONC. TRID, Decr. <i>De invocatione... Sanctorum</i>: DENZ. 984 (1821).</p>
<p>(161) <i>Breviarium romanum</i>, Invitatorium in festo Sanctorum Omnium.</p>
<p>(162) Cf. v. g., 2Thess 1,10.</p>
<p>(163) CONC. VAT. II, Const. De Sacra Liturgia, <i>Sacrosanctum Concilium</i>, 
cap. 5, n. 104. AAS 56 (1964), pp. 125-126.</p>
<p>(164) Cf. <i>Missale romanum</i>, Canon Missae.</p>
<p>(165) Cf. CONC. NIC. II, Act VII: DENZ. 302 (600).</p>
<p>(166) Cf. CONC. FLOR.,<i> Decretum pro Graecis</i>: DENZ. 693 (1304).</p>
<p>(167) Cf. CONC. TRID., Decr. <i>De invocatione, veneratione et reliquiis 
Sanctorum et sacris imaginibus</i>: DENZ. 984-988 (1821-1824); Decr.<i> De 
Purgatorio</i>: DENZ. 983 (1820); Decr. <i>De iustificatione</i>, can. 30: DENZ. 
840 (1580).</p>
<p>(168) <i>Missale romanum</i>, e Praefatione de Sanctis, dioecesibus Galliae 
concessa.</p>
<p>(169) Cf. S. PETRUS CANISIUS, <i>Catechismus Maior seu Summa Doctrinae 
christianae</i>, cap. III (ed. crit. F. STREICHER), Pars I, 15-16, n. 44 et pp. 
100-101, n. 49.</p>
<p>(170) Cf. CONC. VAT. II, Const. De Sacra Liturgia,<i> Sacrosanctum Concilium</i>, 
cap. 1, n. 8: AAS 56 (1964), p. 401.</p>
<p>(171) Symbolum Constantinopolitanum: MANSI 3, 566. Cf. CONC. 
EPH, ib. 4, 1130 (necnon ib. 2, 665 et 4, 1071); CONC. CHALC., ib. 7, 111-116; 
CONC. CONSTANTINOP. II, ib. 9, 375-396; <i>Missale romanum</i>, e Credo.</p>
<p>(172) <i>Missale romanum</i>, e Canone.</p>
<p>(173) S. AUGUSTINUS, <i>De S. Virginitate</i>, 6: PL 40, 399.</p>
<p>(174) Cf. PAULUS VI, Allocutio in Concilio, die 4 dec. 1963: 
AAS 56 (1964), p. 37.</p>
<p>(175) Cf. S. GERMANUS CONST., <i>Hom. in Annunt. Deiparae</i>: 
PG 98, 328A;<i> In Dorm</i>. 2: 357. ANASTASIUS ANTIOCH., <i>Serm. 2 de Annunt</i>., 
2: PG 89, 1377AB; <i>Serm</i>. 3, 2: 1388C. S. ANDREAS CRET., <i>Can. in B. V. 
Nat</i>., 4: PG 97, 1321B. <i>In B. V. Nat</i>., 1: 812A. <i>Hom. in dorm</i>., 
1: 1068C. S. SOPHRONIUS<i> Or. 2 in Annunt</i>. 18: PG 87 (3), 3237BD.</p>
<p>(176) S. IRENAEUS, <i>Adv. Haer.</i> III, 22, 4 PG 7, 959A; 
HARVEY, 2, 123.</p>
<p>(177) S. IRENAEUS, <i>Adv. Haer</i>. III, 22, 4 PG 7, 959A; 1: 
HARVEY, 2, 124.</p>
<p>(178) S. EPIPHANIUS, <i>Haer</i>. 78, 18: PG 42, 728CD-729AB.</p>
<p>(179) S. HIERONYMUS, <i>Epist</i>. 22, 21: PL 22, 408. Cf. S. 
AUGUSTINUS, <i>Serm</i>. 51, 2, 3: PL 38, 335; <i>Serm</i>. 232, 2: 1108. S. 
CYRILLUS HIEROS., <i>Catech</i>. 12, 15: PG 33, 741AB. S. IO. CHRYSOSTOMUS, <i>
In Ps</i>. 44, 7: PG 55, 193. S. IO. DAMASCENUS, <i>Hom 2 in dorm. B. M.</i> V., 
3: PG 96, 728.</p>
<p>(180) Cf. CONC. LAT. anni 649, can. 3: MANSI 10, 1151. S. LEO 
M.,<i> Epist. ad Flav</i>.: PL 54, 759. CONC. CHALC.: MANSI 7, 462. S. 
AMBROSIUS, <i>De instit. virg</i>.: PL 16, 320.</p>
<p>(181) Cf. PIUS XII, Litt. Encycl. <i>Mystici Corporis</i>, 29 
iun. 1943: AAS 35 (1943), pp. 247-248.</p>
<p>(182) Cf. PIUS IX, Bulla <i>Ineffabilis</i>, 8 dec. 1854: Acta 
Pii IX, 1, I, p. 616; DENZ. 1641 (2803).</p>
<p>(183) Cf. PIUS XII, Const. Apost. <i>Munificentissimus</i>, 1 
nov. 1950: AAS 42 (1950); DENZ. 2333 (3903). Cf. S. Io. DAMASCENUS,<i> Enc. in 
dorm. Dei genetricis</i>, Hom. 2 et 3: PG 96, 721-761, speciatim 728B. S. 
GERMANUS CONSTANTINOP., <i>In S. Dei gen. dorm</i>., Serm. 1: PG 98 (6), 
340-348; <i>Serm</i>. 3: 361. S. MODESTUS HIER., <i>In dorm. SS. Deiparae</i>: 
PG 86 (2), 3277-3312.</p>
<p>(184) Cf. PIUS XII, Litt. Encycl. <i>Ad coeli Reginam</i>, 11 
oct. 1954: AAS 46 (1954), pp. 633-636: DENZ. 3913 ss. Cf. S. ANDREAS CRET., <i>
Hom. 3 in dorm. SS. Deiparae</i>: PG 97, 1089-1109. S. Io. DAMASCENUS, <i>De 
fide orth</i>., IV, 14: PG 94, 1153-1161.</p>
<p>(185) Cf. KLEUTGEN, textus reformatus <i>De mysterio Verbi 
incarnati</i>, cap. IV: MANSI 53, 290. Cf. S. ANDREAS CRET., <i>In nat. Mariae</i>, 
Sermo 4: PG 97, 865A. S. GERMANUS CONSTANTINOP., <i>In annunt. Deiparae</i>: PG 
98, 321BC. <i>In dorm. Deiparae</i>, III: 361D. S. IO. DAMASCENUS,<i> In dorm. 
B. V. Mariae</i>, Hom. 1, 8: PG 96, 712BC-713A.</p>
<p>(186) Cf. LEO XIII, Litt. Encycl. <i>Adiutricem populi</i>, 5 
sept. 1895: ASS 28 (1895-96), p. 129. S. PIUS X, Litt. Encycl. <i>Ad diem illum</i>, 
2 febr. 1904: Acta I, p. 154; DENZ. 1978 a (3370). PIUS XI, Litt. Encycl. <i>
Miserentissimus</i>, 8 maii 1928: AAS 20 (1928), p. 178. PIUS XII, Nuntius 
Radioph., 13 maii 1946: AAS 38 (1946), p. 266.</p>
<p>(187) Cf. S. AMBROSIUS, <i>Epist</i>. 63: PL 16, 1218.</p>
<p>(188) Cf. S. AMBROSIUS, <i>Expos</i>. Lc II, 7: PL 15, 1555.</p>
<p>(189) Cf. PS.-PETRUS DAM., <i>Serm</i>. 63: PL 144, 861AB. 
GODEFRIDUS A S. VICTORE,<i> In nat. B. M.</i>, Ms. Paris, Mazarine, 1002, fol. 
109 r. GEROBUS REICH., <i>De gloria et honore Filii hominis</i>, 10: PL 194, 
1105AB.</p>
<p>(190) Cf. S. AMBROSIUS, <i>Expos</i>. Lc, II, 7 et X, 24-25: 
PL 15, 1555 et 1810. S. AUGUSTINUS,<i> In Io.</i>, Tr. 13, 12: PL 35, 1499. Cf.
<i>Serm</i>. 191, 2, 3: PL 38, 1010; etc. Cf. etiam VEN. BEDA, <i>In Lc Expos</i>. 
I, cap. 2: PL 92, 330. ISAAC DE STELLA, <i>Serm</i>. 51: PL 194, 1863A.</p>
<p>(191) Cf. <i>Breviarium romanum</i>, ant. &#8220;Sub tuum 
praesidium&#8221;, ex I Vesperis Officii Parvi Beatae Mariae Virginis.</p>
<p>(192) Cf. CONC. NIC. II, anno 787: MANSI 13, 378-379; DENZ. 
302 (600-601). CONC. TRID., Sess. 25: MANSI 33, 171-172.</p>
<p>(193) Cf. PIUS XII, Nuntius radioph., 24 oct. 1954: AAS 46 
(1954), p. 679. Litt. Encycl. <i>Ad caeli Reginam</i>, 11 oct. 1954: AAS 46 
(1954), p. 637.</p>
<p>(194) Cf. PIUS XI, Litt. Encycl. <i>Ecclesiam Dei</i>, 12 nov. 
1923: AAS 15 (1923), p. 581. PIUS XII, Litt. Encycl. <i>Fulgens corona</i>, 8 
sept. 1953: AAS 45 (1953), pp. 590-591.</p>
</font>
</font></font>&nbsp;</td>
												</tr> 
													</table>
										</td>
									</tr>
									
</TABLE>


</div>

</body>
</html>

<HTML xmlns:v="urn:schemas-microsoft-com:vml" xmlns:o="urn:schemas-microsoft-com:office:office">

<BODY background="http://www.vatican.va/img/sfondo.jpg" text="#000000" alink="#000000" vlink="#000000" link="#663300" topmargin=0 marginwidth=1 marginheight=1 leftmargin="0"><A NAME="top"></a><div id="corpo" class="rounded">

<TABLE border=0 width="100%" cellspacing=0 cellpadding=0 bgcolor="#FFFFFF">
										
<P align="center">
<FONT size=3>
<font color="#663300">PAULUS EPISCOPUS <br>
SERVUS SERVORUM DEI <br>
UNA CUM SACROSANCTI CONCILII PATRIBUS <br>
AD PERPETUAM REI MEMORIAM </font></P>
<p align="center"><font color="#663300">CONSTITUTIO PASTORALIS DE ECCLESIA <br>
IN 
MUNDO HUIUS TEMPORIS (1)<br>
</font>
</FONT>
<i><b>
<FONT size=4 color="#663300">
GAUDIUM ET SPES</FONT></b></i></p>
<p align="center">&nbsp;</p>
<FONT size=3>
<p ALIGN="CENTER"><b>PROOEMIUM</b></p>
</FONT>
<FONT FACE="Times New Roman" size=3>
<p></p>
</FONT>
<FONT size=3>
<b>
<p>1</b>. <b>De intima coniunctione Ecclesiae cum tota familia gentium.</b><i>
</i></p>
<p>Gaudium et spes, luctus et angor hominum huius temporis, pauperum praesertim 
et quorumvis afflictorum, gaudium sunt et spes, luctus et angor etiam Christi 
discipulorum, nihilque vere humanum invenitur, quod in corde eorum non resonet. 
Ipsorum enim communitas ex hominibus coalescit, qui, in Christo coadunati, a 
Spiritu Sancto diriguntur in sua ad Regnum Patris peregrinatione et nuntium 
salutis omnibus proponendum acceperunt. Quapropter ipsa cum genere humano 
eiusque historia se revera intime coniunctam experitur.</p>
<b>
<p>2</b>. <b>Ad quosnam Concilium sermonem dirigat.</b><i> </i></p>
<p>Ideo Concilium Vaticanum Secundum, mysterio Ecclesiae penitius investigato, 
iam non ad solos Ecclesiae filios omnesque Christi nomen invocantes, sed ad 
universos homines incunctanter sermonem convertit, omnibus exponere cupiens 
quomodo Ecclesiae praesentiam ac navitatem in mundo hodierno concipiat.</p>
<p>Mundum igitur hominum prae oculis habet seu universam familiam humanam cum 
universitate rerum inter quas vivit; mundum, theatrum historiae generis humani, 
eiusque industria, cladibus ac victoriis signatum; mundum, quem christifideles 
credunt ex amore Creatoris conditum et conservatum, sub peccati quidem servitute 
positum, sed a Christo crucifixo et resurgente, fracta potestate Maligni, 
liberatum, ut secundum propositum Dei transformetur et ad consummationem 
perveniat.</p>
<b>
<p>3. De ministerio homini praebendo.</b><i> </i></p>
<p>Nostris autem diebus, genus humanum, de propriis inventis propriaque potentia 
admiratione commotum, saepe tamen anxias agitat quaestiones de hodierna mundi 
evolutione, de loco et munere hominis in orbe universo, de sui individualis et 
collectivi conaminis sensu, denique de ultimo rerum hominumque fine. Quapropter 
Concilium, fidem universi populi Dei, a Christo congregati, testificans et 
exponens, ipsius coniunctionem, observantiam ac dilectionem erga totam hominum 
familiam, cui inseritur, eloquentius demonstrare non valet quam instituendo cum 
ea de variis illis problematibus colloquium, lumen afferendo ex Evangelio 
depromptum, atque humano generi salutares vires suppeditando, quas ipsa 
Ecclesia, Spiritu Sancto ducente, a Fundatore suo accipit. Hominis enim persona 
salvanda est humanaque societas instauranda. Homo igitur, et quidem unus ac 
totus, cum corpore et anima, corde et conscientia, mente et voluntate, totius 
nostrae explanationis cardo erit.</p>
<p>Ideo Sacra Synodus, altissimam vocationem hominis profitens et divinum 
quoddam semen in eo insertum asseverans, generi humano sinceram cooperationem 
Ecclesiae offert ad instituendam eam omnium fraternitatem quae huic vocationi 
respondeat. Nulla ambitione terrestri movetur Ecclesia, sed unum tantum 
intendit: nempe, Spiritus Paracliti ductu, opus ipsius continuare Christi, qui 
in mundum venit ut testimonium perhiberet veritati (2), ut salvaret, non ut 
iudicaret, ut ministraret, non ut sibi ministraretur (3). </p>
</FONT>
	<font FACE="Times New Roman" size="3">
	<p>&nbsp;</p>
	</font>
<FONT size=3>
	<b>
	<p align="center">EXPOSITIO INTRODUCTIVA</p>
	<p align="center">DE HOMINIS CONDICIONE IN MUNDO HODIERNO</p>
	</b>
</FONT>
<FONT FACE="Times New Roman" size=3>
	<font FACE="Times New Roman"><font FACE="Times New Roman" size="3">
	<p></p>
	</font>
<FONT size=3>
	<b>
	<p>4</b>. <b>De spe et angore.</b><i> </i></p>
	<p>Ad tale munus exsequendum, per omne tempus Ecclesiae officium incumbit 
	signa temporum perscrutandi et sub Evangelii luce interpretandi; ita ut, 
	modo unicuique generationi accommodato, ad perennes hominum interrogationes 
	de sensu vitae praesentis et futurae deque earum mutua relatione respondere 
	possit. Oportet itaque ut mundus in quo vivimus necnon eius exspectationes, 
	appetitiones et indoles saepe dramatica cognoscantur et intelligantur. 
	Quaedam autem principaliores mundi hodierni notae sequenti modo delineari 
	possunt.</p>
	<p>Hodie genus humanum in nova historiae suae aetate versatur in qua 
	profundae et celeres mutationes ad universum orbem gradatim extenduntur. Ab 
	hominis intelligentia et creativa industria excitatae, in ipsum hominem 
	recidunt, in eius iudicia et desideria individualia et collectiva, in eius 
	modum cogitandi et agendi tum circa res tum circa homines. Ita iam de vera 
	sociali et culturali transformatione loqui possumus, quae etiam in vitam 
	religiosam redundat.</p>
	<p>Ut in quavis accretionis crisi contingit, haec transformatio non leves 
	secumfert difficultates. Ita, dum homo potentiam suam tam late extendit, eam 
	tamen non semper ad suum servitium redigere valet. Proprii animi intimiora 
	altius penetrare satagens, saepe de seipso magis incertus apparet. Leges 
	vitae socialis pedetentim clarius detegens, de directione ei imprimenda 
	anceps haeret.</p>
	<p>Numquam genus humanum tantis divitiis, facultatibus et potentia 
	oeconomica abundavit, et tamen adhuc ingens pars incolarum orbis fame et 
	egestate torquetur atque innumeri litterarum ignorantia plane laborant. 
	Numquam homines tam acutum ut hodie sensum libertatis habuerunt, dum nova 
	interea genera socialis et psychicae servitutis exsurgunt. Dum mundus suam 
	unitatem necnon singulorum ab invicem dependentiam in necessaria 
	solidarietate tam vivide persentit, viribus tamen inter se pugnantibus 
	gravissime in opposita distrahitur; etenim acres dissensiones politicae, 
	sociales, oeconomicae, raciales et ideologicae adhuc perseverant, nec 
	periculum deest belli omnia usque ad ima destructuri. Dum idearum 
	communicatio augetur, verba ipsa quibus magni momenti conceptus exprimuntur 
	sensus sat diversos in distinctis ideologiis induunt. Tandem sedulo 
	perfectior quaeritur temporalis ordinatio, quin spirituale incrementum 
	pariter progrediatur.</p>
	<p>Tot implexis condicionibus affecti, plurimi coaevi nostri impediuntur 
	quominus valores perennes vere dignoscant et simul cum noviter inventis rite 
	componant; exinde, inter spem et angorem agitati, de praesenti rerum cursu 
	sese interrogantes, inquietudine premuntur. Qui rerum cursus homines ad 
	respondendum provocat, immo et constringit.</p>
	<b>
	<p>5</b>. <b>De profunde mutatis condicionibus.</b><i> </i></p>
	<p>Hodierna animorum commotio et in vitae condicionibus immutatio cum 
	ampliori rerum transmutatione connectuntur, qua efficitur ut in mentibus 
	efformandis scientiae mathematicae et naturales vel de ipso homine 
	tractantes, in ordine vero agendi technicae artes ex illis scientiis 
	profluentes, crescens pondus acquirant. Haec mens scientifica rationem 
	culturalem modosque cogitandi aliter quam antea fingit. Technicae artes eo 
	progrediuntur ut faciem terrae transforment et etiam spatium ultraterrestre 
	subigere conentur.</p>
	<p>Super tempora quoque humanus intellectus dominium suum quodammodo 
	dilatat: in praeteritum ope cognitionis historicae, in futurum arte 
	prospectiva et planificatione. Progredientes scientiae biologicae, 
	psychologicae et sociales non solum homini ad meliorem sui cognitionem opem 
	ferunt, sed ipsum etiam adiuvant ut, technicis methodis adhibitis, in vitam 
	societatum directe influxum exerceat. Insimul genus humanum de proprio 
	demographico incremento iam praevidendo et ordinando magis magisque cogitat.</p>
	<p>Ipsa historia tam rapido cursu acceleratur ut singuli eam vix prosequi 
	valeant. Consortionis humanae sors una efficitur et non amplius inter varias 
	velut historias dispergitur. Ita genus humanum a notione magis statica 
	ordinis rerum ad notionem magis dynamicam atque evolutivam transit, unde 
	quam maxima nascitur problematum nova complexio, quae ad novas analyses et 
	syntheses provocat.</p>
	<b>
	<p>6</b>. <b>Mutationes in ordine sociali.</b><i> </i></p>
	<p>Eo ipso communitates locales traditionales, uti sunt familiae 
	patriarchales, &quot;clans&quot;, tribus, pagi, varii coetus et consortionis socialis 
	necessitudines, pleniores in dies immutationes experiuntur.</p>
	<p>Typus industrialis societatis paulatim diffunditur, quasdam nationes ad 
	oeconomicam opulentiam adducens, et notiones et condiciones vitae socialis a 
	saeculis constitutas penitus transformans. Similiter vitae urbanae cultus ac 
	studium augentur sive per urbium earumque incolarum augmentum, sive per 
	motum quo vita urbana ad ruricolas dilatatur.</p>
	<p>Nova et aptiora communicationis socialis instrumenta ad eventus 
	cognoscendos et ad modos cogitandi et sentiendi quam citissime latissimeque 
	diffundendos conferunt, plures connexas repercussiones excitando.</p>
	<p>Nec parvipendendum est quot homines, ex variis causis, ad migrandum 
	inducti, vitae suae rationem immutent.</p>
	<p>Sic necessitudines hominis cum similibus suis indesinenter multiplicantur 
	ac simul ipsa socializatio novas necessitudines inducit, quin tamen 
	congruentem personae maturationem et relationes vere personales 
	(personalizationem) semper promoveat.</p>
	<p>Huiusmodi quidem evolutio clarius apparet in nationibus quae commodis 
	progressus oeconomici et technici iam gaudent, sed populos quoque movet 
	adhuc ad progressionem nitentes qui, pro suis regionibus, beneficia 
	industrializationis et urbanizationis obtinere cupiunt. Qui populi, 
	praesertim antiquioribus traditionibus addicti, simul motum experiuntur ad 
	maturius magisque personale libertatis exercitium.</p>
	<b>
	<p>7</b>. <b>Mutationes psychologicae, morales et religiosae.</b><i> </i>
	</p>
	<p>Mutatio mentis et structurarum bona recepta frequenter in controversiam 
	vocat, maxime apud iuvenes qui non semel impatientes, immo angore rebelles 
	fiunt, et conscii de proprio momento in vita sociali, citius in eadem partes 
	habere cupiunt. Exinde non raro parentes et educatores in muneribus suis 
	adimplendis in dies maiores difficultates experiuntur.</p>
	<p>Instituta vero, leges atque modi cogitandi et sentiendi a maioribus 
	tradita non semper statui rerum hodierno bene aptari videntur; inde gravis 
	perturbatio in modo et in ipsis agendi normis.</p>
	<p>Ipsam denique vitam religiosam novae condiciones afficiunt. Ex una parte 
	acrior diiudicandi facultas eam a magico mundi conceptu et a 
	superstitionibus adhuc vagantibus purificat atque magis personalem et 
	actuosam adhaesionem fidei in dies exigit; quo fit ut non pauci ad 
	vividiorem Dei sensum accedant. Ex altera vero parte crebriores turbae a 
	religione practice discedunt. Secus ac transactis temporibus, Deum 
	religionemve negare, aut ab iisdem abstrahere, non amplius quid insolitum et 
	individuale sunt: hodie enim non raro quasi exigentia progressus scientifici 
	vel cuiusdam novi humanismi exhibentur. Haec omnia in pluribus regionibus 
	non tantum in philosophorum placitis exprimuntur, sed latissime litteras, 
	artes, scientiarum humanarum et historiae interpretationem, ipsasque leges 
	civiles afficiunt ita ut exinde multi perturbentur.</p>
	<b>
	<p>8</b>. <b>De inaequilibriis in mundo hodierno.</b><i> </i></p>
	<p>Tam rapida rerum mutatio inordinate saepe progrediens, immo et ipsa 
	discrepantiarum in mundo vigentium acrior conscientia, contradictiones et 
	inaequilibria gignunt vel augent.</p>
	<p>In ipsa persona frequentius oritur inaequilibrium inter modernum 
	intellectum practicum et theoreticam cogitandi rationem, quae summam 
	cognitionum suarum neque sibi subigere neque in syntheses apte ordinare 
	valet. Oritur pariter inaequilibrium inter sollicitudinem efficientiae 
	practicae et exigentias conscientiae moralis, necnon multoties inter 
	condiciones vitae collectivas et requisita cogitationis personalis, immo et 
	contemplationis. Oritur tandem inaequilibrium inter activitatis humanae 
	specializationem et universalem rerum visionem.</p>
	<p>In familia autem discrepantiae oriuntur, sive ex prementibus 
	condicionibus demographicis, oeconomicis et socialibus, sive ex 
	difficultatibus inter generationes quae sibi subsequuntur exsurgentibus, 
	sive ex novis necessitudinibus socialibus inter viros ac mulieres.</p>
	<p>Magnae oriuntur etiam discrepantiae inter stirpes, immo inter varii 
	generis societatis ordines; inter nationes opulentas et minus valentes 
	egentesque; denique, inter instituta internationalia, ex pacis desiderio 
	populorum exorta, et ambitionem propriae ideologiae disseminandae nec non 
	cupiditates collectivas in nationibus aliisve coetibus exsistentes.</p>
	<p>Inde mutuae diffidentiae et inimicitiae, conflictationes et aerumnae, 
	quarum ipse homo simul causa est et victima.</p>
	<b>
	<p>9</b>.<b> De appetitionibus universalioribus generis humani.</b><i> </i>
	</p>
	<p>Interea crescit persuasio genus humanum non tantum imperium suum super 
	res creatas in dies magis roborare posse ac debere; sed insuper eius esse 
	ordinem politicum, socialem et oeconomicum statuere qui in dies melius 
	homini inserviat et singulos ac coetus adiuvet ad dignitatem sibi propriam 
	affirmandam et excolendam.</p>
	<p>Hinc plurimi acerrime exigunt illa bona quibus, per iniustitiam vel non 
	aequam distributionem, orbatos se esse vivida conscientia iudicant. Nationes 
	in via progressus sicut illae recenter sui iuris factae, bona civilizationis 
	hodiernae non tantum in campo politico sed etiam oeconomico participare et 
	libere partibus suis in mundo fungi cupiunt, dum tamen in dies augetur 
	earumdem distantia simul ac persaepe dependentia etiam oeconomica ab aliis 
	ditioribus nationibus citius progredientibus. Populi fame pressi populos 
	opulentiores interpellant. Mulieres sibi vindicant, ubi eam nondum sunt 
	consecutae, paritatem de iure et de facto cum viris. Opifices et ruricolae 
	non solum victui necessaria comparare, sed laborando dotes suae personae 
	excolere, immo in ordinanda vita oeconomica, sociali, politica et culturali 
	suas partes agere volunt. Nunc primum in historia humana universi populi iam 
	persuasum sibi habent culturae beneficia reapse ad cunctos extendi posse ac 
	debere.</p>
	<p>Sub omnibus autem istis exigentiis latet profundior et universalior 
	appetitio: personae scilicet atque coetus plenam atque liberam vitam, homine 
	dignam, sitiunt, omnia quae hodiernus mundus eis tam abundanter praebere 
	potest proprio servitio subicientes. Nationes praeterea in dies fortius 
	enituntur ut universalem quamdam communitatem assequantur.</p>
	<p>Quae cum ita sint, mundus hodiernus simul potentem ac debilem se exhibet, 
	capacem optima vel pessima patrandi, dum ipsi ad libertatem aut servitutem, 
	ad progressum aut regressum, ad fraternitatem aut odium prostat via. 
	Praeterea, homo conscius fit ipsius esse recte dirigere vires, quas ipse 
	suscitavit et quae eum opprimere aut ei servire possunt. Unde seipsum 
	interrogat.</p>
	<b>
	<p>10</b>. <b>De profundioribus interrogationibus generis humani. </b></p>
	<p>Revera inaequilibria quibus laborat mundus hodiernus cum inaequilibrio 
	illo fundamentaliori connectuntur, quod in hominis corde radicatur. In ipso 
	enim homine plura elementa sibi invicem oppugnant. Dum enim una ex parte, 
	utpote creatura, multipliciter sese limitatum experitur, ex altera vero in 
	desideriis suis illimitatum et ad superiorem vitam vocatum se sentit. Multis 
	sollicitationibus attractus, iugiter inter eas seligere et quibusdam 
	renuntiare cogitur. Immo infirmus ac peccator, non raro illud quod non vult 
	facit et illud quod facere vellet non facit (4). Unde in seipso divisionem 
	patitur, ex qua etiam tot ac tantae discordiae in societate oriuntur. 
	Plurimi sane, quorum vita materialismo practico inficitur, a clara huiusmodi 
	dramatici status perceptione avertuntur, vel autem, miseria oppressi, 
	impediuntur quominus illum considerent. Multi in interpretatione rerum 
	multifarie proposita quietem se invenire existimant. Quidam vero a solo 
	conatu humano veram plenamque generis humani liberationem exspectant, 
	sibique persuasum habent futurum regnum hominis super terram omnia vota 
	cordis eius expleturum esse. Nec desunt qui, de sensu vitae desperantes, 
	audaciam laudant eorum qui, exsistentiam humanam omnis significationis 
	propriae expertem existimantes, ei totam significationem ex solo proprio 
	ingenio conferre nituntur. Attamen, coram hodierna mundi evolutione, in dies 
	numerosiores fiunt qui quaestiones maxime fundamentales vel ponunt vel nova 
	acuitate persentiunt: quid est homo? Quinam est sensus doloris, mali, 
	mortis, quae, quamquam tantus progressus factus est, subsistere pergunt? Ad 
	quid victoriae illae tanto pretio acquisitae? Quid societati homo afferre, 
	quid ab ea exspectare potest? Quid post vitam hanc terrestrem subsequetur?</p>
	<p>Credit autem Ecclesia Christum, pro omnibus mortuum et resuscitatum (5), 
	homini lucem et vires per Spiritum suum praebere ut ille summae suae 
	vocationi respondere possit; nec aliud nomen sub caelo datum esse hominibus, 
	in quo oporteat eos salvos fieri<FONT size=3 FACE="Times New Roman"> (6)</FONT>. Similiter credit clavem, centrum et finem 
	totius humanae historiae in Domino ac Magistro suo inveniri. Affirmat 
	insuper Ecclesia omnibus mutationibus multa subesse quae non mutantur, 
	quaeque fundamentum suum ultimum in Christo habent, qui est heri, hodie, 
	Ipse et in saecula (7). Sub lumine ergo Christi, Imaginis Dei invisibilis, 
	Primogeniti omnis creaturae (8), Concilium, ad mysterium hominis illustrandum 
	atque ad cooperandum in solutionem praecipuarum quaestionum nostri temporis 
	inveniendam, omnes alloqui intendit.</p>
	<p ALIGN="CENTER"><b>PARS I</b></p>
	<p ALIGN="CENTER"><b>DE ECCLESIA ET VOCATIONE HOMINIS</b></p>
</FONT>
	<font FACE="Times New Roman" size="3"><font FACE="Times New Roman">
	<p ALIGN="CENTER">&nbsp;</p>
	<p></p>
	</font>
<FONT size=3>
	<b>
	<p>11</b>. <b>Impulsionibus Spiritus respondendum.</b><i> </i></p>
	<p>Populus Dei, fide motus, qua credit se a Spiritu Domini duci qui replet 
	orbem terrarum, in eventibus, exigentiis atque optatis, quorum una cum 
	ceteris nostrae aetatis hominibus partem habet, quaenam in illis sint vera 
	signa praesentiae vel consilii Dei, discernere satagit. Fides enim omnia 
	novo lumine illustrat et divinum propositum de integra hominis vocatione 
	manifestat, ideoque ad solutiones plene humanas mentem dirigit.</p>
	<p>Concilium imprimis illos valores, qui hodie maxime aestimantur, sub hoc 
	lumine diiudicare et ad fontem suum divinum referre intendit. Hi enim 
	valores, prout ex hominis ingenio eidem divinitus collato procedunt, valde 
	boni sunt; sed ex corruptione humani cordis a sua debita ordinatione non 
	raro detorquentur, ita ut purificatione indigeant.</p>
	<p>Quid Ecclesia de homine sentit? Quaenam ad societatem hodiernam 
	aedificandam commendanda videntur? Quaenam est significatio ultima humanae 
	navitatis in universo mundo? Ad has quaestiones responsio exspectatur. 
	Exinde luculentius apparebit populum Dei et genus humanum, cui ille 
	inseritur, servitium sibi mutuo praestare, ita ut Ecclesiae missio 
	religiosam et ex hoc ipso summe humanam se exhibeat.</p>
</FONT>
	<b>
<FONT size=3>
	<p align="center">Caput I </p>
	<p align="center">DE HUMANAE PERSONAE DIGNITATE</p>
</FONT>
	<font FACE="Times New Roman"><font FACE="Times New Roman" size="3">
	<p align="center">&nbsp;</p>
	</font>
<FONT size=3>
	<p>12</FONT></font></b><font FACE="Times New Roman" size="3"><FONT size=3>.
	<b>De homine ad imaginem Dei</b><i>. </i></p>
	<font size="3" FACE="Times New Roman">
	<p>Secundum credentium et non credentium fere concordem sententiam, omnia 
	quae in terra sunt ad hominem, tamquam ad centrum suum et culmen, ordinanda 
	sunt.</p>
	<p>Quid est autem homo? Multas opiniones de seipso protulit et profert, 
	varias et etiam contrarias, quibus saepe vel se tamquam absolutam regulam 
	exaltat vel usque ad desperationem deprimit, exinde anceps et anxius. Quas 
	quidem difficultates Ecclesia persentiens, a Deo revelante instructa eisdem 
	responsum afferre potest, quo vera hominis condicio delineetur, explanentur 
	eius infirmitates, simulque eius dignitas et vocatio recte agnosci possint.</p>
	<p>Sacrae enim Litterae docent hominem &quot;ad imaginem Dei&quot; creatum esse, 
	capacem suum Creatorem cognoscendi et amandi, ab eo tamquam dominum super 
	omnes creaturas terrenas constitutum (9), ut eas regeret, eisque uteretur, 
	glorificans Deum (10). &quot;Quid est homo quod memor es eius? aut filius hominis, 
	quoniam visitas eum? Minuisti eum paulo minus ab angelis, gloria et honore 
	coronasti eum, et constituisti eum super opera manuum tuarum. Omnia 
	subiecisti sub pedibus eius&quot; (<i>Ps </i>8,5-7).</p>
	<p>At Deus non creavit hominem solum: nam inde a primordiis &quot;masculum et 
	feminam creavit eos&quot; (<i>Gen </i>1,27), quorum consociatio primam formam 
	efficit communionis personarum. Homo etenim ex intima sua natura ens sociale 
	est, atque sine relationibus cum aliis nec vivere nec suas dotes expandere 
	potest.</p>
	<p>Deus igitur, sicut iterum in sacra Pagina legimus, vidit &quot;cuncta quae 
	fecerat, et erant valde bona&quot; (<i>Gen </i>1,31).</p>
	<b>
	<p>13</b>. <b>De peccato. </b></p>
	<p>In iustitia a Deo constitutus, homo tamen, suadente Maligno, inde ab 
	exordio historiae, libertate sua abusus est, seipsum contra Deum erigens et 
	finem suum extra Deum attingere cupiens. Cum cognovissent Deum, non sicut 
	Deum glorificaverunt, sed obscuratum est insipiens cor eorum et servierunt 
	creaturae potius quam Creatori (11). Quod Revelatione divina nobis innotescit, 
	cum ipsa experientia concordat. Nam homo, cor suum inspiciens, etiam ad 
	malum inclinatum se comperit et in multiplicibus malis demersum, quae a bono 
	suo Creatore provenire non possunt. Deum tamquam principium suum saepe 
	agnoscere renuens, etiam debitum ordinem ad finem suum ultimum, simul ac 
	totam suam sive erga seipsum sive erga alios homines et omnes res creatas 
	ordinationem disrupit.</p>
	<p>Ideo in seipso divisus est homo. Quapropter tota vita hominum, sive 
	singularis sive collectiva, ut luctationem et quidem dramaticam se exhibet 
	inter bonum et malum, inter lucem et tenebras. Immo incapacem se invenit 
	homo per seipsum mali impugnationes efficaciter debellandi, ita ut 
	unusquisque se quasi catenis vinctum sentiat. At ipse Dominus venit ut 
	hominem liberaret et confortaret, eum interius renovans ac principem huius 
	mundi (cf. <i>Io </i>12,31) foras eiiciens qui eum in servitute peccati 
	retinebat (12). Peccatum autem minuit ipsum hominem, a plenitudine consequenda 
	eum repellens.</p>
	<p>In lumine huius Revelationis simul sublimis vocatio et profunda miseria, 
	quas homines experiuntur, rationem suam ultimam inveniunt.</p>
	<b>
	<p>14</b>. <b>De hominis constitutione.</b><i> </i></p>
	<p>Corpore et anima unus, homo per ipsam suam corporalem condicionem 
	elementa mundi materialis in se colligit, ita ut, per ipsum, fastigium suum 
	attingant et ad liberam Creatoris laudem vocem attollant (13). Vitam ergo 
	corporalem homini despicere non licet, sed e contra ipse corpus suum, utpote 
	a Deo creatum et ultima die resuscitandum, bonum et honore dignum habere 
	tenetur. Peccato tamen vulneratus, corporis rebelliones experitur. Ipsa 
	igitur dignitas hominis postulat ut Deum glorificet in corpore suo (14), neve 
	illud pravis cordis sui inclinationibus inservire sinat.</p>
	<p>Homo vero non fallitur, cum se rebus corporalibus superiorem agnoscit, et 
	non tantum ut particulam naturae aut anonymum elementum civitatis humanae 
	seipsum considerat. Interioritate enim sua universitatem rerum excedit: ad 
	hanc profundam interioritatem redit, quando convertitur ad cor, ubi Deus eum 
	exspectat, qui corda scrutatur (15), et ubi ipse sub oculis Dei de propria sorte 
	decernit. Itaque, animam spiritualem et immortalem in seipso agnoscens, non 
	fallaci figmento illuditur, a physicis tantum et socialibus condicionibus 
	fluente, sed e contra ipsam profundam rei veritatem attingit.</p>
	<b>
	<p>15</b>. <b>De dignitate intellectus, de veritate et de sapientia.</b><i>
	</i></p>
	<p>Recte iudicat homo, divinae mentis lumen participans, se intellectu suo 
	universitatem rerum superare. Ingenium suum per saecula impigre exercendo 
	ipse in scientiis empiricis, artibus technicis et liberalibus sane profecit. 
	Nostris autem temporibus in mundo materiali praesertim investigando et sibi 
	subiiciendo egregios obtinuit successus. Semper tamen profundiorem veritatem 
	quaesivit et invenit. Intelligentia enim non ad sola phaenomena coarctatur, 
	sed realitatem intelligibilem cum vera certitudine adipisci valet, etiamsi, 
	ex sequela peccati, ex parte obscuratur et debilitatur.</p>
	<p>Humanae tandem personae intellectualis natura per sapientiam perficitur 
	et perficienda est, quae mentem hominis ad vera bonaque inquirenda ac 
	diligenda suaviter attrahit, et qua imbutus homo per visibilia ad 
	invisibilia adducitur.</p>
	<p>Aetas autem nostra, magis quam saecula anteacta, tali sapientia indiget 
	ut humaniora fiant quaecumque nova ab homine deteguntur. Periclitatur enim 
	sors futura mundi nisi sapientiores suscitentur homines. Insuper notandum 
	est plures nationes, bonis quidem oeconomicis pauperiores, sapientia vero 
	ditiores, ceteris eximium emolumentum praestare posse.</p>
	<p>Spiritus Sancti dono, homo ad mysterium consilii divini contemplandum et 
	sapiendum fide accedit (16). </p>
	<b>
	<p>16</b>. <b>De dignitate conscientiae moralis.</b><i> </i></p>
	<p>In imo conscientiae legem homo detegit, quam ipse sibi non dat, sed cui 
	obedire debet, et cuius vox, semper ad bonum amandum et faciendum ac malum 
	vitandum eum advocans, ubi oportet auribus cordis sonat: fac hoc, illud 
	devita. Nam homo legem in corde suo a Deo inscriptam habet, cui parere ipsa 
	dignitas eius est et secundum quam ipse iudicabitur (17). Conscientia est nucleus 
	secretissimus atque sacrarium hominis, in quo solus est cum Deo, cuius vox 
	resonat in intimo eius (18). Conscientia modo mirabili illa lex innotescit, quae 
	in Dei et proximi dilectione adimpletur (19). Fidelitate erga conscientiam 
	christiani cum ceteris hominibus coniunguntur ad veritatem inquirendam et 
	tot problemata moralia, quae tam in vita singulorum quam in sociali 
	consortione exsurgunt, in veritate solvenda. Quo magis ergo conscientia 
	recta praevalet, eo magis personae et coetus a caeco arbitrio recedunt et 
	normis obiectivis moralitatis conformari satagunt. Non raro tamen evenit ex 
	ignorantia invincibili conscientiam errare, quin inde suam dignitatem 
	amittat. Quod autem dici nequit cum homo de vero ac bono inquirendo parum 
	curat, et conscientia ex peccati consuetudine paulatim fere obcaecatur.</p>
	<b>
	<p>17</b>. <b>De praestantia libertatis.</b><i> </i></p>
	<p>At nonnisi libere homo ad bonum se convertere potest, quam libertatem 
	coaevi nostri magni faciunt ardenterque prosequuntur: et recte sane. Saepe 
	tamen eam pravo modo fovent, tamquam licentiam quidquid faciendi dummodo 
	delectet, etiam malum. Vera autem libertas eximium est divinae imaginis in 
	homine signum. Voluit enim Deus hominem relinquere in manu consilii sui (20), ita 
	ut Creatorem suum sponte quaerat et libere ad plenam et beatam perfectionem 
	ei inhaerendo perveniat. Dignitas igitur hominis requirit ut secundum 
	consciam et liberam electionem agat, personaliter scilicet ab intra motus et 
	inductus, et non sub caeco impulsu interno vel sub mera externa coactione. 
	Talem vero dignitatem obtinet homo cum, sese ab omni passionum captivitate 
	liberans, finem suum in boni libera electione persequitur et apta subsidia 
	efficaciter ac sollerti industria sibi procurat. Quam ordinationem ad Deum 
	libertas hominis, a peccato vulnerata, nonnisi gratia Dei adiuvante, plene 
	actuosam efficere potest. Unicuique autem ante tribunal Dei propriae vitae 
	ratio reddenda erit, prout ipse sive bonum sive malum gesserit (21). </p>
	<b>
	<p>18</b>. <b>De mysterio mortis.</b><i> </i></p>
	<p>Coram morte aenigma condicionis humanae maximum evadit. Non tantum 
	cruciatur homo dolore et corporis dissolutione progrediente, sed etiam, immo 
	magis, perpetuae extinctionis timore. Recte autem instinctu cordis sui 
	iudicat, cum totalem ruinam et definitivum exitum suae personae abhorret et 
	respuit. Semen aeternitatis quod in se gerit, ad solam materiam cum 
	irreductibile sit, contra mortem insurgit. Omnia technicae artis molimina, 
	licet perutilia, anxietatem hominis sedare non valent: prorogata enim 
	biologica longaevitas illi ulterioris vitae desiderio satisfacere nequit, 
	quod cordi eius ineluctabiliter inest.</p>
	<p>Dum coram morte omnis imaginatio deficit, Ecclesia tamen, Revelatione 
	divina edocta, hominem ad beatum finem, ultra terrestris miseriae limites, a 
	Deo creatum esse affirmat. Mors insuper corporalis, a qua homo si non 
	peccasset subtractus fuisset (22), fides christiana docet fore ut vincatur, cum 
	homo in salutem, culpa sua perditam, ab omnipotente et miserante Salvatore 
	restituetur. Deus enim hominem vocavit et vocat ut Ei in perpetua 
	incorruptibilis vitae divinae communione tota sua natura adhaereat. Quam 
	victoriam Christus, hominem a morte per mortem suam liberando, ad vitam 
	resurgens adeptus est (23). Cuicumque igitur recogitanti homini, fides, cum 
	solidis argumentis oblata, in eius anxietate de sorte futura responsum 
	offert; simulque facultatem praebet cum dilectis fratribus iam morte 
	praereptis in Christo communicandi, spem conferens eos veram vitam apud Deum 
	adeptos esse.</p>
	<b>
	<p>19</b>. <b>De formis et radicibus atheismi.</b><i> </i></p>
	<p>Dignitatis humanae eximia ratio in vocatione hominis ad communionem cum 
	Deo consistit. Ad colloquium cum Deo iam inde ab ortu suo invitatur homo: 
	non enim exsistit, nisi quia, a Deo ex amore creatus, semper ex amore 
	conservatur; nec plene secundum veritatem vivit, nisi amorem illum libere 
	agnoscat et Creatori suo se committat. Multi tamen ex coaevis nostris hanc 
	intimam ac vitalem cum Deo coniunctionem nequaquam perspiciunt aut explicite 
	reiiciunt, ita ut atheismus inter gravissimas huius temporis res 
	adnumerandus sit ac diligentiori examini subiiciendus.</p>
	<p>Voce atheismi phaenomena inter se valde diversa designantur. Dum enim a 
	quibusdam Deus expresse negatur, alii censent hominem nihil omnino de Eo 
	asserere posse; alii vero quaestionem de Deo tali methodo examini 
	subiiciunt, ut illa sensu carere videatur. Multi, scientiarum positivarum 
	limites indebite praetergressi, aut omnia hac sola scientifica ratione 
	explicari contendunt aut e contra nullam omnino veritatem absolutam iam 
	admittunt. Quidam hominem tantopere exaltant, ut fides in Deum quasi enervis 
	fiat, magis proclives, ut videntur, ad affirmationem hominis quam ad Dei 
	negationem. Alii Deum sibi ita effingunt, ut illud figmentum, quod 
	repudiant, nullo modo Deus sit Evangelii. Alii quaestiones de Deo ne 
	aggrediuntur quidem, quippe qui inquietudinem religiosam non experiri 
	videantur nec percipiant quare de religione iam sibi curandum sit. Atheismus 
	praeterea non raro oritur sive ex violenta contra malum in mundo 
	protestatione, sive ex nota ipsius absoluti quibusdam humanis bonis indebite 
	adiudicata, ita ut ista iam loco Dei habeantur. Ipsa civilizatio hodierna, 
	non ex se, sed utpote nimis rebus terrestribus intricata accessum ad Deum 
	saepe difficiliorem reddere potest.</p>
	<p>Sane qui voluntarie Deum a corde suo arcere et quaestiones religiosas 
	devitare conantur, dictamen conscientiae suae non secuti, culpae expertes 
	non sunt; attamen et ipsi credentes quamdam de hoc responsabilitatem saepe 
	ferunt. Atheismus enim, integre consideratus, non est quid originarium, sed 
	potius ex diversis causis oritur, inter quas adnumeratur etiam reactio 
	critica contra religiones et quidem, in nonnullis regionibus, praesertim 
	contra religionem christianam. Quapropter in hac atheismi genesi partem non 
	parvam habere possunt credentes, quatenus, neglecta fidei educatione, vel 
	fallaci doctrinae expositione, vel etiam vitae suae religiosae, moralis ac 
	socialis defectibus, Dei et religionis genuinum vultum potius velare quam 
	revelare dicendi sint.</p>
	<b>
	<p>20</b>. <b>De atheismo systematico.</b><i> </i></p>
	<p>Atheismus modernus formam etiam systematicam saepe praebet, quae, praeter 
	alias causas, optatum autonomiae hominis eo usque perducit ut contra 
	qualemcumque a Deo dependentiam difficultatem suscitet. Qui talem atheismum 
	profitentur, libertatem in eo esse contendunt quod homo sibi ipse sit finis, 
	propriae suae historiae solus artifex et demiurgus: quod componi non posse 
	autumant cum agnitione Domini, omnium rerum auctoris et finis, vel saltem 
	talem affirmationem plane superfluam reddere. Cui doctrinae favere potest 
	sensus potentiae quem hodiernus progressus technicus homini confert.</p>
	<p>Inter formas hodierni atheismi illa non praetermittenda est, quae 
	liberationem hominis praesertim ex eius liberatione oeconomica et sociali 
	exspectat. Huic autem liberationi religionem natura sua obstare contendit, 
	quatenus, in futuram fallacemque vitam spem hominis erigens, ipsum a 
	civitatis terrestris aedificatione deterreret. Unde fautores talis 
	doctrinae, ubi ad regimen reipublicae accedunt, religionem vehementer 
	oppugnant, atheismum diffundentes etiam adhibitis, praesertim in iuvenum 
	educatione, illis pressionis mediis, quibus potestas publica pollet.</p>
	<b>
	<p>21</b>. <b>De habitudine Ecclesiae ad atheismum.</b><i> </i></p>
	<p>Ecclesia, fideliter tum Deo tum hominibus addicta, desistere non potest 
	quin dolenter perniciosas illas doctrinas actionesque, quae rationi et 
	communi experientiae humanae contradicunt hominemque ab innata eius 
	excellentia deiiciunt, omni firmitate reprobet, sicut antehac reprobavit 
	(24).
	</p>
	<p>Abditas tamen in atheorum mente negationis Dei causas deprehendere 
	conatur et, de gravitate quaestionum quas atheismus excitat conscia necnon 
	caritate erga omnes homines ducta, eas serio ac profundiori examini 
	subiiciendas esse censet.</p>
	<p>Tenet Ecclesia agnitionem Dei dignitati hominis nequaquam opponi, cum 
	huiusmodi dignitas in ipso Deo fundetur et perficiatur: homo enim a Deo 
	creante intelligens ac liber in societate constituitur; sed praesertim ad 
	ipsam Dei communionem ut filius vocatur et ad Ipsius felicitatem 
	participandam. Docet praeterea per spem eschatologicam momentum munerum 
	terrestrium non minui, sed potius eorum adimpletionem novis motivis fulciri. 
	Deficientibus e contra fundamento divino et spe vitae aeternae, hominis 
	dignitas gravissime laeditur, ut saepe hodie constat, atque vitae et mortis, 
	culpae et doloris aenigmata sine solutione manent, ita ut homines in 
	desperationem non raro deiiciantur.</p>
	<p>Omnis homo interea sibi ipsi remanet quaestio insoluta, subobscure 
	percepta. Nemo enim quibusdam momentis, praecipue in maioribus vitae 
	eventibus, praefatam interrogationem omnino effugere valet. Cui quaestioni 
	solus Deus plene et omni certitudine responsum affert, qui ad altiorem 
	cogitationem et humiliorem inquisitionem hominem vocat.</p>
	<p>Remedium autem atheismo afferendum, cum a doctrina apte exposita, tum ab 
	integra Ecclesiae eiusque membrorum vita exspectandum est. Ecclesiae enim 
	est Deum Patrem eiusque Filium incarnatum praesentem et quasi visibilem 
	reddere, ductu Spiritus Sancti sese indesinenter renovando et purificando 
	(25). 
	Id imprimis obtinetur testimonio fidei vivae et maturae, ad hoc scilicet 
	educatae ut difficultates lucide perspicere valeat easque superare. Huius 
	fidei testimonium praeclarum plurimi martyres reddiderunt et reddunt. Quae 
	fides suam fecunditatem manifestare debet, credentium integram vitam, etiam 
	profanam, penetrando, eosque ad iustitiam et amorem, praesertim erga 
	egentes, movendo. Ad praesentiam Dei manifestandam maxime denique confert 
	caritas fraterna fidelium, qui spiritu unanimes collaborant fidei Evangelii 
	(26), 
	et signum unitatis se exhibent.</p>
	<p>Ecclesia vero, etiamsi atheismum omnino reiicit, sincere tamen profitetur 
	homines omnes, credentes et non credentes, ad hunc mundum, in quo communiter 
	vivunt, recte aedificandum opem conferre debere: quod certe fieri non potest 
	sine sincero et prudenti colloquio. Conqueritur igitur de discrimine inter 
	credentes et non credentes, quod quidam civitatum rectores, personae humanae 
	iura fundamentalia non agnoscentes, iniuste inducunt. Pro credentibus vero 
	actuosam libertatem expostulat ut in hoc mundo etiam Dei templum exstruere 
	sinantur. Atheos autem humaniter invitat ut Evangelium Christi corde aperto 
	considerent.</p>
	<p>Apprime etenim novit Ecclesia nuntium suum cum secretissimis humani 
	cordis desideriis concordare, cum vocationis humanae dignitatem vindicat, 
	illis qui iam de altiore sua sorte desperant spem restituens. Nuntium eius, 
	nedum hominem minuat, lucem, vitam et libertatem ad eius profectum fundit; 
	atque praeter illud nihil cordi hominis satisfacere valet: &quot;Fecisti nos ad 
	Te&quot;, Domine, &quot;et inquietum est cor nostrum, donec requiescat in Te&quot; 
	(27). </p>
	<b>
	<p>22</b>. <b>De Christo Novo Homine</b><i>. </i></p>
	<p>Reapse nonnisi in mysterio Verbi incarnati mysterium hominis vere 
	clarescit. Adam enim, primus homo, erat figura futuri (28), scilicet Christi 
	Domini. Christus, novissimus Adam, in ipsa revelatione mysterii Patris 
	Eiusque amoris, hominem ipsi homini plene manifestat eique altissimam eius 
	vocationem patefacit. Nil igitur mirum in Eo praedictas veritates suum 
	invenire fontem atque attingere fastigium.</p>
	<p>Qui est &quot;imago Dei invisibilis&quot; (<i>Col </i>1,15) (29), Ipse est homo 
	perfectus, qui Adae filiis similitudinem divinam, inde a primo peccato 
	deformatam, restituit. Cum in Eo natura humana assumpta, non perempta sit 
	(30), 
	eo ipso etiam in nobis ad sublimem dignitatem evecta est. Ipse enim, Filius 
	Dei, incarnatione sua cum omni homine quodammodo Se univit. Humanis manibus 
	opus fecit, humana mente cogitavit, humana voluntate egit (31), humano corde 
	dilexit. Natus de Maria Virgine, vere unus ex nostris factus est, in omnibus 
	nobis similis excepto peccato (32). </p>
	<p>Agnus innocens, sanguine suo libere effuso, vitam nobis meruit, in 
	Ipsoque Deus nos Sibi et inter nos reconciliavit (33) et a servitute diaboli ac 
	peccati eripuit, ita ut unusquisque nostrum cum Apostolo dicere possit: 
	Filius Dei &quot;dilexit me et tradidit semetipsum pro me&quot; (<i>Gal </i>
	2,20). Pro 
	nobis patiendo non solummodo exemplum praebuit ut sequamur vestigia Eius 
	(34), 
	sed et viam instauravit, quam dum sequimur, vita et mors sanctificantur 
	novumque sensum accipiunt.</p>
	<p>Christianus autem homo, conformis imagini Filii factus qui est 
	Primogenitus in multis fratribus (35), &quot;primitias Spiritus&quot; (<i>Rom </i>
	8,23) 
	accipit, quibus capax fit legem novam amoris adimplendi (36). Per hunc Spiritum, 
	qui est &quot;pignus hereditatis&quot; (<i>Eph </i>1,14), totus homo interius 
	restauratur, usque ad &quot;redemptionem corporis&quot; (<i>Rom </i>8,23): &quot;Si 
	Spiritus Eius, qui suscitavit Iesum a mortuis, habitat in vobis: qui 
	suscitavit Iesum Christum a mortuis, vivificabit et mortalia corpora vestra, 
	propter inhabitantem Spiritum eius in vobis&quot; (<i>Rom </i>8,11) (37). Christianum 
	certe urgent necessitas et officium contra malum per multas tribulationes 
	certandi necnon mortem patiendi; sed mysterio paschali consociatus, Christi 
	morti configuratus, ad resurrectionem spe roboratus occurret (38). </p>
	<p>Quod non tantum pro christifidelibus valet, sed et pro omnibus hominibus 
	bonae voluntatis in quorum corde gratia invisibili modo operatur (39). Cum enim 
	pro omnibus mortuus sit Christus (40) cumque vocatio hominis ultima revera una 
	sit, scilicet divina, tenere debemus Spiritum Sanctum cunctis possibilitatem 
	offerre ut, modo Deo cognito, huic paschali mysterio consocientur.</p>
	<p>Tale et tantum est hominis mysterium, quod per Revelationem christianam 
	credentibus illucescit. Per Christum et in Christo, igitur, illuminatur 
	aenigma doloris et mortis, quod extra Eius Evangelium nos obruit. Christus 
	resurrexit, morte sua mortem destruens, vitamque nobis largitus est (41) ut, 
	filii in Filio, clamemus in Spiritu: Abba, Pater! (42) </p>
	</font>
</FONT>
	<b>
<FONT size=3>
	<p align="center">Caput II</p>
	<p align="center">DE HOMINUM COMMUNITATE</p>
</FONT>
	<font FACE="Times New Roman">
	<p align="center">&nbsp;</p>
	</font></b><font FACE="Times New Roman">
	<p></p>
	</font>
<FONT size=3>
	<b>
	<p>23</b>.<b> Quid Concilium intendat.</b><i> </i></p>
	<p>Inter praecipuos mundi hodierni aspectus, mutuarum inter homines 
	necessitudinum multiplicatio adnumeratur, ad quam evolvendam hodierni 
	technici progressus plurimum conferunt. Tamen fraternum hominum colloquium 
	non in istis progressibus, sed profundius in personarum communitate 
	perficitur, quae mutuam reverentiam erga plenam earum dignitatem spiritualem 
	exigit. Ad hanc vero communionem inter personas promovendam, Revelatio 
	christiana magnum subsidium affert, simulque ad altiorem vitae socialis 
	legum intelligentiam nos perducit quas Creator in natura spirituali ac 
	morali hominis inscripsit.</p>
	<p>Quoniam autem recentiora Ecclesiae Magisterii documenta christianam de 
	societate humana doctrinam fusius exposuerunt (43), Concilium quasdam tantum 
	principaliores veritates in memoriam revocat earum que fundamenta sub luce 
	Revelationis exponit. Deinde in quaedam consectaria insistit quae nostris 
	diebus maioris sunt momenti.</p>
	<b>
	<p>24</b>. <b>De indole communitaria vocationis humanae in consilio Dei.</b><i>
	</i></p>
	<p>Deus, qui paternam curam omnium habet, voluit ut cuncti homines unam 
	efficerent familiam fraternoque animo se invicem tractarent. Omnes enim 
	creati ad imaginem Dei, qui fecit &quot;ex uno omne genus hominum inhabitare 
	super universam faciem terrae&quot; (<i>Act </i>17,26), ad unum eumdemque finem, 
	id est ad Deum ipsum, vocantur.</p>
	<p>Quapropter dilectio Dei et proximi primum et maximum mandatum est. A 
	Sacra autem Scriptura docemur Dei amorem a proximi amore seiungi non posse: 
	&quot;... si quod est aliud mandatum, in hoc verbo instauratur: Diliges proximum 
	tuum sicut teipsum... Plenitudo ergo legis est dilectio&quot; (<i>Rom </i>
	13,9-10; Cf<i> 1 Io </i>4,20). Quod vero hominibus magis in dies ab invicem dependentibus 
	atque mundo magis in dies unificato maximi comprobatur esse momenti.</p>
	<p>Immo Dominus Iesus, quando Patrem orat ut &quot;omnes unum sint..., sicut et 
	nos unum sumus&quot; (<i>Io </i>17,21-22), prospectus praebens humanae rationi 
	impervios, aliquam similitudinem innuit inter unionem personarum divinarum 
	et unionem filiorum Dei in veritate et caritate. Haec similitudo manifestat 
	hominem, qui in terris sola creatura est quam Deus propter seipsam voluerit, 
	plene seipsum invenire non posse nisi per sincerum sui ipsius donum (44). </p>
	<b>
	<p>25</b>. <b>De interdependentia humanae personae et humanae societatis.</b><i>
	</i></p>
	<p>Ex sociali hominis indole apparet humanae personae profectum et ipsius 
	societatis incrementum ab invicem pendere. Etenim principium, subiectum et 
	finis omnium institutorum socialium est et esse debet humana persona, quippe 
	quae, suapte natura, vita sociali omnino indigeat (45). Cum igitur vita socialis 
	non sit homini quid adventicium, ideo commercio cum aliis, mutuis officiis, 
	colloquio cum fratribus, quoad omnes suas dotes grandescit homo, et suae 
	vocationi respondere potest.</p>
	<p>Ex socialibus vinculis, quae homini excolendo necessaria sunt, alia, uti 
	familia et communitas politica, intimae eius naturae immediatius congruunt; 
	alia potius ex eius libera voluntate procedunt. Nostra hac aetate, variis de 
	causis, mutuae necessitudines et interdependentiae in dies multiplicantur; 
	unde diversa oriuntur consociationes et instituta sive publici sive privati 
	iuris. Hoc autem factum, quod socializatio nuncupatur, licet periculis sane 
	non careat, multa tamen secum emolumenta affert ad confirmandas et augendas 
	humanae personae qualitates eiusque iura tuenda (46). </p>
	<p>Sed si personae humanae ad suam vocationem adimplendam, etiam religiosam, 
	ex hac vita sociali multum accipiunt, negari tamen nequit homines ex 
	adiunctis socialibus in quibus vivunt et, inde ab infantia, immerguntur, 
	saepe a bono faciendo averti et ad malum impelli. Certum est perturbationes, 
	tam frequenter in ordine sociali occurrentes, ex ipsa formarum 
	oeconomicarum, politicarum et socialium tensione pro parte provenire. Sed 
	penitius ex hominum superbia et egoismo oriuntur, quae etiam ambitum 
	socialem pervertunt. Ubi autem ordo rerum sequelis peccati afficitur, homo, 
	proclivis ad malum natus, nova deinde ad peccatum incitamenta invenit, quae, 
	sine strenuis gratia adiuvante conatibus, superari nequeunt.</p>
	<b>
	<p>26</b>. <b>De bono communi promovendo. </b></p>
	<p>Ex interdependentia in dies strictiore et paulatim ad mundum universum 
	diffusa sequitur bonum commune - seu summam eorum vitae socialis condicionum 
	quae tum coetibus, tum singulis membris permittunt ut propriam perfectionem 
	plenius atque expeditius consequantur - hodie magis magisque universale 
	evadere, et exinde iura officiaque implicare, quae totum humanum genus 
	respiciunt. Quilibet coetus necessitatum et legitimarum appetitionum aliorum 
	coetuum, immo boni communis totius familiae humanae, rationem habere debet 
	(47).
	</p>
	<p>Simul vero conscientia crescit eximiae dignitatis quae personae humanae 
	competit, cum ipsa rebus omnibus praestet, et eius iura officiaque 
	universalia sint atque inviolabilia. Oportet ergo ut ea omnia homini pervia 
	reddantur, quibus ad vitam vere humanam gerendam indiget, ut sunt victus, 
	vestitus, habitatio, ius ad statum vitae libere eligendum et ad familiam 
	condendam, ad educationem, ad laborem, ad bonam famam, ad reverentiam, ad 
	congruam informationem, ad agendum iuxta rectam suae conscientiae normam, ad 
	vitae privatae protectionem atque ad iustam libertatem etiam in re 
	religiosa.</p>
	<p>Ordo socialis igitur eiusque progressus in bonum personarum indesinenter 
	cedere debent, siquidem rerum ordinatio ordini personarum subiicienda est et 
	non e converso, ipso Domino id innuente cum dixerit sabbatum (48) propter hominem 
	factum esse et non hominem propter sabbatum. Ordo ille in dies evolvendus, 
	in veritate fundandus, in iustitia aedificandus, amore vivificandus est; in 
	libertate autem aequilibrium in dies humanius invenire debet (49). Ad haec autem 
	implenda mentis renovatio atque amplae societatis immutationes inducendae 
	sunt.</p>
	<p>Spiritus Dei, qui mirabili providentia temporum cursum dirigit et faciem 
	terrae renovat, huic evolutioni adest. Evangelicum autem fermentum in corde 
	hominis irrefrenabilem dignitatis exigentiam excitavit atque excitat.</p>
	<b>
	<p>27</b>. <b>De reverentia erga personam humanam.</b><i> </i></p>
	<p>Ad practica urgentioraque consectaria descendens, Concilium reverentiam 
	inculcat erga hominem, ita ut singuli proximum, nullo excepto, tamquam 
	alterum seipsum considerare debeant, de eius vita et de mediis ad illam 
	digne degendam necessariis rationem imprimis habentes (50), ne divitem illum 
	imitentur, qui pauperis Lazari nullam curam egit (51). </p>
	<p>Nostris praesertim diebus urget obligatio nosmetipsos cuiuslibet omnino 
	hominis proximos efficiendi et illi occurrenti actuose inserviendi, sive sit 
	senex ab omnibus derelictus, sive alienigena operarius iniuste despectus, 
	sive exsul, sive infans ex illegitima unione natus, immerito patiens propter 
	peccatum a se non commissum, vel esuriens qui conscientiam nostram 
	interpellat Domini vocem revocans: &quot;Quamdiu fecistis uni ex his fratribus 
	meis minimis, mihi fecistis&quot; (<i>Mt </i>25,40).</p>
	<p>Quaecumque insuper ipsi vitae adversantur, ut cuiusvis generis homicidia, 
	genocidia, abortus, euthanasia et ipsum voluntarium suicidium; quaecumque 
	humanae personae integritatem violant, ut mutilationes, tormenta corpori 
	mentive inflicta, conatus ipsos animos co&#xeb;rcendi; quaecumque humanam 
	dignitatem offendunt, ut infrahumanae vivendi condiciones, arbitrariae 
	incarcerationes, deportationes, servitus, prostitutio, mercatus mulierum et 
	iuvenum; condiciones quoque laboris ignominiosae, quibus operarii ut mera 
	quaestus instrumenta, non ut liberae et responsabiles personae tractantur: 
	haec omnia et alia huiusmodi probra quidem sunt, ac dum civilizationem 
	humanam inficiunt, magis eos inquinant qui sic se gerunt, quam eos qui 
	iniuriam patiuntur et Creatoris honori maxime contradicunt.</p>
	<b>
	<p>28</b>. <b>De reverentia et amore erga adversarios.</b><i> </i></p>
	<p>Ad illos etiam qui in rebus socialibus, politicis vel etiam religiosis 
	aliter ac nos sentiunt aut faciunt, reverentia et caritas extendi debent; 
	quo magis quidem humanitate et caritate modos sentiendi eorum intimius 
	comprehendemus, eo facilius cum ipsis colloquium inire poterimus.</p>
	<p>Haec sane caritas et benignitas nequaquam indifferentes erga veritatem et 
	bonum nos reddere debent. Immo caritas ipsa discipulos Christi urget ad 
	veritatem salutarem omnibus hominibus annuntiandam. Sed distinguere oportet 
	inter errorem, semper reiciendum, et errantem, qui dignitatem personae 
	iugiter servat, etiam ubi falsis minusve accuratis notionibus religiosis 
	inquinatur (52). Deus solus iudex est et scrutator cordium: unde nos vetat de 
	interiore cuiusvis culpa iudicare (53). </p>
	<p>Doctrina Christi ut etiam iniuriis ignoscamus postulat praeceptumque 
	amoris ad inimicos omnes extendit, quod est Novae Legis mandatum: &quot;Audistis 
	quia dictum est: Diliges proximum tuum, et odio habebis inimicum tuum. Ego 
	autem dico vobis: Diligite inimicos vestros, benefacite his qui oderunt vos: 
	et orate pro persequentibus et calumniantibus vos&quot; (<i>Mt </i>5,43-44) 
	(54). </p>
	<b>
	<p>29</b>.<b> De essentiali inter omnes homines aequalitate et de iustitia 
	sociali.</b><i> </i></p>
	<p>Cum omnes homines, anima rationali pollentes et ad imaginem Dei creati, 
	eamdem naturam eamdemque originem habeant, cumque, a Christo redempti, eadem 
	vocatione et destinatione divina fruantur, fundamentalis aequalitas inter 
	omnes magis magisque agnoscenda est.</p>
	<p>Sane varia capacitate physica viriumque intellectualium et moralium 
	diversitate non omnes homines aequiparantur. Omnis tamen discriminandi modus 
	in iuribus personae fundamentalibus, sive socialis sive culturalis, ob 
	sexum, stirpem, colorem, socialem condicionem, linguam aut religionem, 
	superandus et removendus est, utpote Dei proposito contrarius. Vere enim 
	dolendum est iura illa fundamentalia personae adhuc non ubique sarta tecta 
	servari. Ut si mulieri denegetur facultas libere sponsum eligendi et vitae 
	statum amplectendi, vel ad parem educationem et culturam quae viro 
	agnoscitur accedendi.</p>
	<p>Insuper, quamquam inter homines iustae diversitates adsunt, aequalis 
	personarum dignitas postulat ut ad humaniorem et aequam vitae condicionem 
	deveniatur. Etenim nimiae inter membra vel populos unius familiae humanae 
	inaequalitates oeconomicae et sociales scandalum movent, atque iustitiae 
	sociali, aequitati, personae humanae dignitati, necnon paci sociali et 
	internationali adversantur.</p>
	<p>Humanae autem institutiones, sive privatae sive publicae, dignitati ac 
	fini hominis subservire nitantur, simul adversus quamlibet servitutem tum 
	socialem tum politicam strenue decertantes, et iura hominum fundamentalia 
	sub omni regimine politico servantes. Immo, huiusmodi institutiones 
	spiritualibus rebus, omnium altissimis, paulatim congruant oportet, etiamsi 
	interdum sat longo tempore opus sit ut ad optatum finem perveniant.</p>
	<b>
	<p>30</b>.<b> Quod ultra individualisticam ethicam progrediendum sit.</b><i>
	</i></p>
	<p>Profunda et velox rerum immutatio urgentius postulat ut nemo sit qui, ad 
	rerum cursum non attendens vel inertia torpens, ethicae mere 
	individualisticae indulgeat. Iustitiae ac caritatis officium magis ac magis 
	adimpletur per hoc quod unusquisque, ad bonum commune iuxta proprias 
	capacitates et aliorum necessitates conferens, etiam institutiones sive 
	publicas sive privatas promovet et adiuvat quae hominum vitae condicionibus 
	in melius mutandis inserviunt. Sunt autem qui, largas generosioresque 
	opiniones profitentes, ita tamen semper reapse vivunt ac si nullam 
	societatis necessitatum curam habeant. Immo, plures, in variis regionibus, 
	leges et praescriptiones sociales minimi faciunt. Non pauci, variis 
	fraudibus ac dolis, iusta vectigalia vel alia quae societati debentur 
	effugere non verentur. Alii normas quasdam vitae socialis, e. gr., ad 
	valetudinem tuendam, aut ad vehiculorum ductum moderandum statutas, parvi 
	aestimant, non animadvertentes se tali incuria vitae suae et aliorum 
	periculum inferre.</p>
	<p>Sanctum sit omnibus necessitudines sociales inter praecipua hominis 
	hodierni officia recensere easque observare. Quo magis enim mundus unitur, 
	eo apertius hominum munera particulares coetus superant et ad universum 
	mundum paulatim extenduntur. Quod fieri nequit nisi et singuli homines et 
	ipsorum coetus virtutes morales et sociales in seipsis colant et in 
	societate diffundant, ita ut vere novi homines et artifices novae 
	humanitatis exsistant cum necessario auxilio divinae gratiae.</p>
	<b>
	<p>31</b>.<b> De responsabilitate et participatione</b><i>. </i></p>
	<p>Ut singuli homines suum conscientiae officium accuratius impleant tum 
	erga seipsos, tum erga varios coetus quorum membra sunt, diligenter ad 
	ampliorem animi culturam educandi sunt, ingentibus adhibitis subsidiis quae 
	hodie generi humano praesto sunt. Praeprimis educatio iuvenum cuiuslibet 
	socialis originis ita instituenda est, ut viri mulieresque suscitentur qui 
	non tantum exculti ingenii sed et magni animi sint, utpote qui a nostro 
	tempore vehementer postulentur.</p>
	<p>Sed ad hunc responsabilitatis sensum homo vix pervenit, nisi vitae 
	condiciones ei permittant ut suae dignitatis conscius fiat, et vocationi 
	suae, seipsum pro Deo et pro aliis impendendo, respondeat. Humana vero 
	libertas saepe debilior fit, ubi homo in extremam incidit egestatem, sicut 
	vilescit, ubi ipse, nimiis vitae facilitatibus indulgens, in aurea veluti 
	solitudine seipsum includit. E contra roboratur, cum homo inevitabiles vitae 
	socialis necessitates accipit, multiformes exigentias humanae coniunctionis 
	assumit atque humanae communitatis servitio se obstringit.</p>
	<p>Ideo omnium exstimulanda est voluntas inceptorum communium suas partes 
	assumendi. Laudanda est autem ratio agendi nationum, in quibus pars quam 
	maxima civium in vera libertate rerum publicarum particeps fit. Ratio tamen 
	habenda est condicionis realis uniuscuiusque gentis et necessarii vigoris 
	publicae auctoritatis. Ut vero omnes cives proni sint ad participandam vitam 
	variorum coetuum, quibus corpus sociale constat, necesse est ut his in 
	coetibus bona inveniant, quae ipsos attrahant eosque ad aliorum servitium 
	disponant. Iure arbitrari possumus futuram humanitatis sortem in illorum 
	manibus reponi, qui posteris generationibus vivendi et sperandi rationes 
	tradere valent.</p>
	<b>
	<p>32</b>. <b>Verbum Incarnatum et solidarietas humana</b><i>. </i></p>
	<p>Sicut Deus homines non ad singulatim vivendum, sed ad socialem unionem 
	efformandam creavit, ita Ipsi etiam &quot;placuit... homines non singulatim, 
	quavis mutua connexione seclusa, sanctificare et salvare, sed eos in populum 
	constituere, qui in veritate Ipsum agnosceret Ipsique sancte serviret&quot; 
	(55). Inde 
	ab initio historiae salutis Ipse homines elegit non ut individuos tantum sed 
	ut membra cuiusdam communitatis. Illos enim electos Deus, suum aperiens 
	consilium, vocavit &quot;populum suum&quot; (<i>Ex </i>3,7-12), quocum insuper in 
	Sinai foedus pepigit (56). </p>
	<p>Quae indoles communitaria opere Iesu Christi perficitur et consummatur. 
	Ipsum enim Verbum incarnatum humanae consortionis particeps esse voluit. 
	Canae nuptiis interfuit, in domum Zachaei descendit, cum publicanis et 
	peccatoribus manducavit. Patris amorem hominumque eximiam vocationem, 
	communissimas res sociales commemorando et locutiones figurasque vitae plane 
	cotidianae adhibendo, revelavit. Necessitudines humanas, imprimis 
	familiares, ex quibus rationes sociales oriuntur, sanctificavit, legibus 
	suae patriae voluntarie subditus. Vitam opificis sui temporis et regionis 
	propriam ducere voluit.</p>
	<p>In sua praedicatione clare mandavit filiis Dei ut tamquam fratres ad 
	invicem se gererent. In sua oratione rogavit ut omnes discipuli sui unum 
	essent. Immo Ipse usque ad mortem sese pro omnibus obtulit, omnium 
	Redemptor. &quot;Maiorem hac dilectionem nemo habet, ut animam suam ponat quis 
	pro amicis suis&quot; (<i>Io </i>15,13). Apostolos autem iussit praedicare 
	omnibus gentibus nuntium evangelicum ut genus humanum familia Dei fieret, in 
	qua plenitudo legis esset dilectio.</p>
	<p>Primogenitus in multis fratribus, inter omnes qui Eum fide ac caritate 
	recipiunt, post mortem et resurrectionem suam, dono sui Spiritus novam 
	fraternam communionem instituit, in Corpore scilicet suo, quod est Ecclesia, 
	in quo omnes, inter se invicem membra, secundum dona diversa concessa, mutua 
	sibi praestarent servitia.</p>
	<p>Quae solidarietas semper augenda erit, usque ad illam diem qua 
	consummabitur, et qua homines, gratia salvati, tamquam familia a Deo et 
	Christo Fratre dilecta, perfectam gloriam Deo praestabunt.</p>
</FONT>
	<b>
<FONT size=3>
	<p align="center">Caput III</p>
	<p align="center">DE HUMANA NAVITATE IN UNIVERSO MUNDO</p>
</FONT>
	<p align="center">&nbsp;</p>
	</b><font FACE="Times New Roman"><font FACE="Times New Roman" size="3">
	<p></p>
	</font>
<FONT size=3>
	<b>
	<p>33</b>. <b>Ponitur problema</b><i>. </i></p>
	<p>Suo labore atque ingenio homo suam vitam amplius evolvere semper conatus 
	est; hodie autem, praesertim ope scientiae et artis technicae, suum dominium 
	in universam fere naturam dilatavit ac iugiter dilatat, et adiuvantibus 
	imprimis auctis inter nationes multimodi commercii mediis, familia humana 
	paulatim tamquam unam in universo mundo communitatem sese agnoscit atque 
	constituit. Quo fit, ut multa bona, quae olim homo a supernis viribus 
	praesertim exspectabat, hodie iam propria industria sibi procuret.</p>
	<p>Coram immenso hoc conamine, quod totum humanum genus iam pervadit, multae 
	exsurgunt inter homines interrogationes. Quinam est illius operositatis 
	sensus et valor? Quomodo omnibus his rebus utendum est? Ad quem finem 
	assequendum nisus sive singulorum sive societatum tendunt? Ecclesia, quae 
	depositum verbi Dei custodit, ex quo principia in ordine religioso et morali 
	hauriuntur, quin semper de singulis quaestionibus responsum in promptu 
	habeat, lumen revelationis cum omnium peritia coniungere cupit, ut iter 
	illuminetur, quod humanitas nuper ingressa est.</p>
	<b>
	<p>34</b>. <b>De valore humanae navitatis</b><i>. </i></p>
	<p>Hoc credentibus ratum est, navitatem humanam individualem et collectivam, 
	seu ingens illud conamen, quo homines decursu saeculorum suae vitae 
	condiciones in melius mutare satagunt, in seipso consideratum, Dei proposito 
	respondere. Homo enim, ad imaginem Dei creatus, mandatum accepit ut, terram 
	cum omnibus quae in ea continentur sibi subiciens, mundum in iustitia et 
	sanctitate regeret (57) utque, Deum omnium Creatorem agnoscens, seipsum ac rerum 
	universitatem ad Ipsum referret, ita ut rebus omnibus homini subiectis, 
	admirabile sit nomen Dei in universa terra (58). </p>
	<p>Quod etiam opera penitus quotidiana respicit. Viri namque et mulieres 
	qui, dum vitae sustentationem sibi et familiae comparant, navitates suas ita 
	exercent ut societati opportune ministrent, iure existimare possunt se suo 
	labore opus Creatoris evolvere, commodis fratrum suorum consulere, et ad 
	consilium divinum in historia adimplendum personali industria conferre (59).</p>
	<p>Christiani itaque, nedum arbitrentur opera, quae homines suo ingenio et 
	virtute pepererunt, Dei potentiae opponi, creaturamque rationalem quasi 
	aemulam Creatoris exsistere, potius persuasum habent humani generis 
	victorias signum esse magnitudinis Dei et fructus ineffabilis Ipsius 
	consilii. Quo magis vero hominum potentia crescit, eo latius ipsorum 
	responsabilitas, sive singulorum sive communitatum extenditur. Unde apparet 
	christiano nuntio homines ab exstruendo mundo non averti, nec ad bonum sui 
	similium negligendum impelli, sed potius officio haec operandi arctius 
	obstringi (60). </p>
	<b>
	<p>35</b>. <b>De humana navitate ordinanda</b><i>. </i></p>
	<p>Humana vero navitas, sicut ex homine procedit, ita ad hominem ordinatur. 
	Homo enim, cum operatur, non tantum res et societatem immutat, sed et 
	seipsum perficit. Multa discit, facultates suas excolit, extra se et supra 
	se procedit. Huiusmodi incrementum, si recte intelligatur, maioris pretii 
	est quam externae quae colligi possunt divitiae. Magis valet homo propter id 
	quod est quam propter id quod habet (61). Pariter, omnia quae homines, ad maiorem 
	iustitiam, ampliorem fraternitatem, humanioremque ordinationem in socialibus 
	necessitudinibus obtinendam agunt, plus quam progressus technici valent. Hi 
	enim progressus quasi materiam humanae promotioni praebere possunt, illam 
	autem per se solos ad actum nequaquam deducunt.</p>
	<p>Unde haec est humanae navitatis norma, quod iuxta consilium et voluntatem 
	divinam cum genuino humani generis bono congruat, et homini individuo vel in 
	societate posito integrae suae vocationis cultum et impletionem permittat.</p>
	<b>
	<p>36</b>. <b>De iusta rerum terrenarum autonomia</b><i>. </i></p>
	<p>Multi tamen coaevi nostri timere videntur, ne ex arctiore humanae 
	navitatis et religionis coniunctione autonomia hominum vel societatum vel 
	scientiarum impediatur.</p>
	<p>Si per terrenarum rerum autonomiam intelligimus res creatas et ipsas 
	societates propriis legibus valoribusque gaudere, ab homine gradatim 
	dignoscendis, adhibendis et ordinandis, eamdem exigere omnino fas est: quod 
	non solum postulatur ab hominibus nostrae aetatis, sed etiam cum Creatoris 
	voluntate congruit. Ex ipsa enim creationis condicione res universae propria 
	firmitate, veritate, bonitate propriisque legibus ac ordine instruuntur, 
	quae homo revereri debet, propriis singularum scientiarum artiumve methodis 
	agnitis. Ideo inquisitio methodica in omnibus disciplinis, si modo vere 
	scientifico et iuxta normas morales procedit, numquam fidei revera 
	adversabitur, quia res profanae et res fidei ab eodem Deo originem ducunt
<FONT size=3 FACE="Times New Roman">
	(62)</FONT>. 
	Immo, qui humili et constanti animo abscondita rerum perscrutari conatur, 
	etsi inscius quasi manu Dei ducitur qui, res omnes sustinens, facit ut sint 
	id quod sunt. Hinc deplorare liceat quosdam animi habitus, qui aliquando 
	inter christianos ipsos, ob non satis perspectam legitimam scientiae 
	autonomiam, non defuerunt et, contentionibus controversiisque exinde 
	suscitatis, plurium animos eo perduxerunt ut fidem et scientiam inter se 
	opponi censerent (63). </p>
	<p>At si verbis rerum temporalium autonomia intelligitur res creatas a Deo 
	non pendere, eisque hominem sic uti posse ut easdem ad Creatorem non 
	referat, nemo qui Deum agnoscit non sentit quam falsa huiusmodi placita 
	sint. Creatura enim sine Creatore evanescit. Ceterum, omnes credentes, 
	cuiuscumque sint religionis, vocem et manifestationem Eius in creaturarum 
	loquela semper audierunt. Immo, per oblivionem Dei ipsa creatura obscuratur.</p>
	<b>
	<p>37</b>.<i> </i><b>De humana navitate a peccato corrupta</b><i>. </i></p>
	<p>Sacra vero Scriptura, cui saeculorum consentit experientia, humanam 
	familiam edocet progressum humanum, qui magnum hominis bonum est, magnam 
	tamen tentationem secumferre: ordine enim valorum turbato et malo cum bono 
	permixto, singuli homines ac coetus solummodo quae propria sunt considerant, 
	non vero aliorum. Quo fit ut mundus non iam spatium verae fraternitatis 
	exsistat, dum aucta humanitatis potentia iam ipsum genus humanum destruere 
	minatur.</p>
	<p>Universam enim hominum historiam ardua colluctatio contra potestates 
	tenebrarum pervadit, quae inde ab origine mundi incepta, usque ad ultimum 
	diem, dicente Domino (64), perseverabit. In hanc pugnam insertus, homo ut bono 
	adhaereat iugiter certare debet, nec sine magnis laboribus, Dei gratia 
	adiuvante, in seipso unitatem obtinere valet.</p>
	<p>Quapropter Ecclesia Christi, Creatoris consilio fidens, dum agnoscit 
	progressum humanum verae hominum felicitati inservire posse, non potest 
	tamen quin illud Apostoli resonare faciat: &quot;Nolite conformari huic saeculo&quot; 
	(<i>Rom </i>12,2), illi scilicet vanitatis et malitiae spiritui qui humanam 
	navitatem, ad servitium Dei et hominis ordinatam, in instrumentum peccati 
	transmutat.</p>
	<p>Si quis ergo quaerit, qua ratione miseria illa superari possit, 
	christiani profitentur, omnes hominis navitates, quae per superbiam et 
	inordinatum sui ipsius amorem cotidie in discrimine versantur, Christi cruce 
	et resurrectione purificandas et ad perfectionem deducendas esse. A Christo 
	enim redemptus et in Spiritu Sancto nova creatura effectus, homo ipsas res a 
	Deo creatas amare potest et debet. A Deo enim illas accipit et quasi de manu 
	Dei fluentes respicit et reveretur. Pro illis Benefactori gratias agens et 
	in paupertate et libertate spiritus creaturis utens ac fruens, in veram 
	mundi possessionem introducitur, tamquam nihil habens et omnia possidens 
	(65). 
	&quot;Omnia enim vestra sunt: vos autem Christi, Christus autem Dei&quot; (<i>1 
	Cor </i>3,22-23).</p>
	<b>
	<p>38</b>. <b>De humana navitate in paschali mysterio ad perfectionem 
	adducta</b><i>. </i></p>
	<p>Verbum enim Dei, per quod omnia facta sunt, Ipsum caro factum et in 
	hominum terra habitans (66), perfectus homo in historiam mundi intravit, eam in 
	Se assumens et recapitulans (67). Ipse nobis revelat, &quot;quoniam Deus caritas est&quot; 
	(<i>1 Io </i>4,8), simulque nos docet legem fundamentalem perfectionis 
	humanae, ac proinde transformationis mundi, novum dilectionis esse mandatum. 
	Eos igitur, qui divinae credunt caritati, certos facit, viam dilectionis 
	omnibus hominibus aperiri et conamen fraternitatem universalem instaurandi 
	non esse inane. Simul monet, hanc caritatem non in solis magnis rebus 
	sectandam esse, sed et imprimis in ordinariis vitae adiunctis. Pro nobis 
	omnibus peccatoribus mortem sustinens (68), suo exemplo nos docet crucem etiam 
	baiulandam esse, quam caro et mundus pacem et iustitiam sectantium humeris 
	imponunt. Sua resurrectione Dominus constitutus, Christus, cui omnis 
	potestas in caelo et in terra data est (69), per virtutem Spiritus Sui in 
	cordibus hominum iam operatur, non solum venturi saeculi desiderium 
	suscitans, sed eo ipso illa etiam generosa vota animans, purificans et 
	roborans, quibus familia humana suam ipsius vitam humaniorem reddere et 
	totam terram huic fini subiicere satagit. Diversa autem sunt Spiritus dona: 
	dum alios vocat ut caelestis habitationis desiderio manifestum testimonium 
	reddant illudque in humana familia vividum conservent, alios vocat ut 
	terreno hominum servitio se dedicent, hoc suo ministerio materiam regni 
	caelestis parantes. Omnes tamen liberat ut, proprio amore abnegato 
	omnibusque terrenis viribus in vitam humanam assumptis, ad futura se 
	extendant, quando humanitas ipsa fiet oblatio accepta Deo (70). </p>
	<p>Cuius spei arrham et itineris viaticum Dominus suis reliquit in illo 
	sacramento fidei, in quo naturae elementa, ab hominibus exculta, in Corpus 
	et Sanguinem gloriosum convertuntur, coena communionis fraternae et 
	caelestis convivii praelibatione.</p>
	<b>
	<p>39</b>. <b>Terra nova et caelum novum</b><i>. </i></p>
	<p>Terrae ac humanitatis consummandae tempus ignoramus<FONT size=3 FACE="Times New Roman"> 
	(71)</FONT>, nec universi 
	transformandi modum novimus. Transit quidem figura huius mundi per peccatum 
	deformata (72), sed docemur Deum novam habitationem novamque terram parare in qua 
	iustitia habitat (73), et cuius beatitudo omnia pacis desideria, quae in cordibus 
	hominum ascendunt, implebit ac superabit (74). Tunc, morte devicta, filii Dei in 
	Christo resuscitabuntur, et id quod seminatum fuit in infirmitate ac 
	corruptione, incorruptionem induet (75); et, manente caritate eiusque opere 
	(76), a 
	servitute vanitatis liberabitur tota creatura illa (77), quam Deus propter 
	hominem creavit.</p>
	<p>Monemur sane nihil prodesse homini, si universum mundum lucretur, seipsum 
	autem perdat (78). Exspectatio tamen novae terrae extenuare non debet, sed potius 
	excitare, sollicitudinem hanc terram excolendi, ubi Corpus illud novae 
	familiae humanae crescit quod aliqualem novi saeculi adumbrationem iam 
	praebere valet. Ideo, licet progressus terrenus a Regni Christi augmento 
	sedulo distinguendus sit, inquantum tamen ad societatem humanam melius 
	ordinandam conferre potest, Regni Dei magnopere interest (79). </p>
	<p>Bona enim humanae dignitatis, communionis fraternae et libertatis, hos 
	omnes scilicet bonos naturae ac industriae nostrae fructus, postquam in 
	Spiritu Domini et iuxta Eius mandatum in terris propagaverimus, postea denuo 
	inveniemus, mundata tamen ab omni sorde, illuminata ac transfigurata, cum 
	Christus Patri reddet regnum aeternum et universale: &quot;regnum veritatis et 
	vitae, regnum sanctitatis et gratiae, regnum iustitiae, amoris et pacis&quot; 
	(80). 
	His in terris Regnum iam in mysterio adest; adveniente autem Domino 
	consummabitur.</p>
</FONT>
	<b>
<FONT size=3>
	<p align="center">Caput IV</p>
	<p align="center">&nbsp;DE MUNERE ECCLESIAE IN MUNDO HUIUS TEMPORIS</p>
</FONT>
	<font FACE="Times New Roman" size="3">
	<p align="center">&nbsp;</p>
	</font></b><font FACE="Times New Roman" size="3">
	<font FACE="Times New Roman">
	<p></p>
	</font>
<FONT size=3>
	<b>
	<p>40</b>. <b>De Ecclesiae et mundi mutua relatione</b><i>.</i></p>
	<p>Omnia quae a nobis dicta sunt de dignitate personae humanae, de hominum 
	communitate, de profundo sensu navitatis humanae, fundamentum relationis 
	Ecclesiam inter et mundum necnon basim eorum mutui dialogi (81) constituunt. Ideo 
	in hoc capite, omnibus praesuppositis ab hoc Concilio de mysterio Ecclesiae 
	iam edictis, eadem Ecclesia nunc consideranda venit prout ipsa, in hoc mundo 
	exsistit et cum eo vivit atque agit.</p>
	<p>Procedens ex amore Patris aeterni (82), in tempore fundata a Christo 
	Redemptore, coadunata in Spiritu Sancto (83), Ecclesia finem salutarem et 
	eschatologicum habet, qui nonnisi in futuro saeculo plene attingi potest. 
	Ipsa autem iam hic in terris adest, ex hominibus collecta, terrestris nempe 
	civitatis membris quae ad hoc vocantur ut iam in generis humani historia 
	familiam filiorum Dei, usque ad adventum Domini semper augendam, efforment. 
	Unita quidem propter bona caelestia iisque ditata, haec familia a Christo 
	&quot;in hoc mundo ut societas constituta et ordinata&quot; (84) est, atque &quot;aptis mediis 
	unionis visibilis et socialis&quot; (85) instructa. Ita Ecclesia, insimul &quot;coetus 
	adspectabilis et communitas spiritualis&quot; (86), una cum tota humanitate incedit 
	eamdemque cum mundo sortem terrenam experitur, ac tamquam fermentum et 
	veluti anima societatis humanae (87) in Christo renovandae et in familiam Dei 
	transformandae exsistit.</p>
	<p>Haec quidem terrestris et caelestis civitatis compenetratio nonnisi fide 
	percipi potest, immo mysterium manet historiae humanae, quae usque ad plenam 
	revelationem claritatis filiorum Dei peccato perturbatur. Ecclesia quidem, 
	proprium suum finem salutarem persequens, non solum vitam divinam cum homine 
	communicat, sed etiam lumen eius repercussum quodammodo super universum 
	mundum fundit, potissimum per hoc quod personae humanae dignitatem sanat et 
	elevat, humanae societatis compaginem firmat, atque cotidianam hominum 
	navitatem profundiori sensu et significatione imbuit. Ita Ecclesia per 
	singula sua membra et totam suam communitatem multa se conferre posse credit 
	ad hominum familiam eiusque historiam humaniorem reddendam.</p>
	<p>Libenter insuper Ecclesia Catholica ea magni aestimat quae ad idem munus 
	adimplendum aliae Ecclesiae christianae vel communitates ecclesiasticae 
	socia opera contulerunt ac conferunt. Simul sibi firmiter persuasum habet se 
	multum varioque modo a mundo, sive a singulis hominibus sive ab humana 
	societate, eorum dotibus ac navitate, in praeparatione Evangelii iuvari 
	posse. Mutui huius commercii atque adiutorii, in illis quae Ecclesiae et 
	mundo quodammodo sunt communia, rite promovendi, principia quaedam generalia 
	exponuntur.</p>
	<b>
	<p>41</b>. <b>De adiutorio quod Ecclesia singulis hominibus praestare 
	satagit</b><i>. </i></p>
	<p>Homo hodiernus in via est ad personalitatem suam plenius evolvendam 
	iuraque sua in dies magis detegenda et affirmanda. Cum autem Ecclesiae 
	concreditum sit manifestare mysterium Dei, qui est ultimus finis hominis, 
	ipsa homini simul aperit sensum propriae eius exsistentiae, intimam scilicet 
	de homine veritatem. Vere novit Ecclesia solum Deum cui ipsa inservit, 
	profundissimis respondere desideriis humani cordis, quod nutrimentis 
	terrestribus numquam plene satiatur. Novit praeterea hominem, incessanter a 
	Spiritu Dei incitatum, numquam circa problema religionis prorsus 
	indifferentem fore, sicut non solum experientia saeculorum anteactorum, sed 
	multiplici etiam testimonio nostrorum temporum comprobatur. Semper enim homo 
	scire desiderabit, saltem confuse, quae sit significatio suae vitae, suae 
	navitatis ac suae mortis. Ipsa praesentia Ecclesiae haec problemata in eius 
	mentem revocat. Solus autem Deus, qui hominem ad imaginem suam creavit atque 
	a peccato redemit, his quaestionibus plenissimum responsum praebet, idque 
	per revelationem in Filio suo qui homo factus est. Quicumque Christum 
	sequitur, Hominem perfectum, et ipse magis homo fit.</p>
	<p>Ex hac fide Ecclesia dignitatem naturae humanae omnibus opinionum 
	mutationibus subtrahere potest, quae, exempli gratia, corpus humanum aut 
	nimis deprimunt aut immoderate extollunt. Nulla lege humana personalis 
	dignitas atque libertas hominis tam apte in tuto collocari possunt quam 
	Evangelio Christi Ecclesiae concredito. Hoc enim Evangelium libertatem 
	filiorum Dei annuntiat et proclamat, omnem servitutem ex peccato ultimatim 
	fluentem respuit (88), dignitatem conscientiae eiusque liberam decisionem sancte 
	veretur, omnia talenta humana in Dei servitium hominumque bonum reduplicare 
	indesinenter monet, omnes denique omnium commendans caritati (89). Quod legi 
	fundamentali oeconomiae christianae correspondet. Etsi enim idem Deus sit 
	Salvator qui et Creator, idem quoque Dominus et historiae humanae et 
	historiae salutis, tamen in hoc ipso ordine divino iusta creaturae autonomia 
	et praesertim hominis nedum auferatur, potius in suam dignitatem restituitur 
	atque in ipsa firmatur.</p>
	<p>Ecclesia ergo, vi Evangelii sibi concrediti, iura hominum proclamat et 
	hodierni temporis dynamismum, quo haec iura undique promoventur, agnoscit et 
	magni aestimat. Qui motus tamen spiritu Evangelii imbuendus et adversus 
	omnem speciem falsae autonomiae tutandus est. Tentationi enim subiicimur, 
	iudicandi nostra iura personalia tunc tantum plene servari, cum ab omni 
	norma Legis divinae solvimur. Hac autem via, personae humanae dignitas, 
	nedum salvetur, potius perit.</p>
	<b>
	<p>42</b>. <b>De adiutorio quod Ecclesia societati humanae afferre satagit</b><i>.
	</i></p>
	<p>Unio familiae humanae unitate familiae filiorum Dei in Christo fundata 
	(90) 
	multum roboratur et completur.</p>
	<p>Missio quidem propria, quam Christus Ecclesiae suae concredidit, non est 
	ordinis politici, oeconomici vel socialis: finis enim quem ei praefixit 
	ordinis religiosi (91) est. At sane ex hac ipsa missione religiosa munus, lux et 
	vires fluunt quae communitati hominum secundum Legem divinam constituendae 
	et firmandae inservire possunt. Item, ubi opus fuerit, secundum temporum et 
	locorum circumstantias, et ipsa suscitare potest, immo et debet, opera in 
	servitium omnium, praesertim vero egentium destinata, uti opera misercordiae 
	vel alia huiusmodi.</p>
	<p>Ecclesia insuper agnoscit quidquid boni in dynamismo sociali hodierno 
	invenitur: praesertim evolutionem versus unitatem, processum sanae 
	socializationis et consociationis civilis et oeconomicae. Promotio enim 
	unitatis cum intima Ecclesiae missione cohaeret, cum ipsa sit &quot;in Christo 
	veluti sacramentum seu signum et instrumentum intimae cum Deo unionis 
	totiusque generis humani unitatis&quot; (92). Ita ipsa mundo ostendit veram unionem 
	socialem externam ex unione mentium et cordium fluere, ex illa scilicet fide 
	et caritate, quibus in Spiritu Sancto eius unitas indissolubiliter condita 
	est. Vis enim, quam Ecclesia hodiernae hominum societati iniicere valet, in 
	illa fide et caritate, ad effectum vitae adductis, consistit, non autem in 
	dominio aliquo externo mediis mere humanis exercendo.</p>
	<p>Cum insuper vi suae missionis et naturae ad nullam alligetur particularem 
	culturae humanae formam aut systema politicum, oeconomicum vel sociale, 
	Ecclesia ex hac sua universalitate ligamen arctissimum inter diversas 
	hominum communitates et nationes exsistere potest, dummodo ipsae ei fidant 
	eiusque veram libertatem ad hanc suam missionem adimplendam reapse 
	agnoscant. Qua de causa Ecclesia filios suos, sed etiam omnes homines monet, 
	ut in hoc familiali spiritu filiorum Dei, omnes dissensiones inter nationes 
	et stirpes superent et iustis associationibus humanis internam firmitatem 
	praebeant.</p>
	<p>Quaecumque igitur vera, bona, iustaque inveniuntur in diversissimis 
	institutionibus, quae genus humanum sibi condidit incessanterque condit, 
	eadem Concilium magna cum reverentia considerat. Declarat insuper Ecclesiam 
	omnes tales institutiones adiuvare et promovere velle, quatenus hoc ab ea 
	dependet et cum eius missione coniungi potest. Ipsa nihil ardentius 
	desiderat quam ut omnium bono inserviens, se libere sub quovis regimine 
	evolvere possit quod iura fundamentalia personae ac familiae et boni 
	communis necessitates agnoscat.</p>
	<b>
	<p>43</b>. <b>De adiutorio quod Ecclesia per christianos navitati humanae 
	conferre satagit</b><i>. </i></p>
	<p>Concilium christianos, cives utriusque civitatis, adhortatur ut sua 
	terrestria officia fideliter implere studeant, idque spiritu Evangelii 
	ducti. A veritate discedunt qui, scientes nos non habere hic manentem 
	civitatem sed futuram inquirere (93), putent se proinde officia sua terrestria 
	negligere posse, non attendentes se per ipsam fidem ad eadem implenda magis 
	teneri, secundum vocationem qua quisque vocatus est (94). At non minus errant 
	qui, e contrario, opinentur se ita seipsos negotiis terrestribus immergere 
	posse, quasi ista omnino aliena sint a vita religiosa, quippe quia ipsam in 
	solius cultus actibus et officiis quibusdam moralibus implendis consistere 
	arbitrentur. Discidium illud inter fidem quam profitentur et vitam 
	quotidianam multorum, inter graviores nostri temporis errores recensendum 
	est. Scandalum hoc iam in Vetere Testamento Prophetae vehementer 
	redarguebant (95) et multo magis in Novo Testamento ipse Iesus Christus gravibus 
	poenis minabatur (96). Ne igitur perperam inter se opponantur activitates 
	professionales et sociales ex una parte, vita religiosa ex altera. 
	Christianus, officia sua temporalia negligens, officia sua erga proximum, 
	immo et ipsum Deum negligit suamque aeternam salutem in discrimen adducit. 
	Gaudeant potius christiani, exemplum Christi secuti, qui fabrilem artem 
	exercuit, se omnes suas navitates terrestres exercere posse, conatus 
	humanos, domesticos, professionales, scientificos vel technicos in unam 
	synthesim vitalem cum bonis religiosis colligendo, sub quorum altissima 
	ordinatione omnia in Dei gloriam coordinantur.</p>
	<p>Laicis proprie, etsi non exclusive, saecularia officia et navitates 
	competunt. Cum igitur, sive singuli sive consociati, ut cives mundi agunt, 
	non solum leges proprias uniuscuiusque disciplinae servabunt, sed veram 
	peritiam in illis campis sibi comparare studebunt. Libenter cum hominibus 
	eosdem fines prosequentibus cooperabuntur. Agnoscentes exigentias fidei 
	eiusque virtute praediti, incunctanter, ubi oportet, nova incepta excogitent 
	atque ad effectum deducant. Ad ipsorum conscientiam iam apte formatam 
	spectat, ut lex divina in civitatis terrenae vita inscribatur. A 
	sacerdotibus vero laici lucem ac vim spiritualem exspectent. Neque tamen 
	ipsi censeant pastores suos semper adeo peritos esse ut, in omni quaestione 
	exsurgente, etiam gravi, solutionem concretam in promptu habere queant, aut 
	illos ad hoc missos esse: ipsi potius, sapientia christiana illustrati et ad 
	doctrinam Magisterii observanter attendentes (97), partes suas proprias assumant.</p>
	<p>Pluries ipsa visio christiana rerum eos ad aliquam determinatam 
	solutionem in quibusdam rerum adiunctis inclinabit. Alii tamen fideles, non 
	minore sinceritate ducti, ut saepius et quidem legitime accidit, aliter de 
	eadem re iudicabunt. Quodsi solutiones hinc inde propositae, etiam praeter 
	partium intentionem, a multis facile connectantur cum nuntio evangelico, 
	meminerint oportet nemini licere in praefatis casibus pro sua sententia 
	auctoritatem Ecclesiae sibi exclusive vindicare. Semper autem colloquio 
	sincero se invicem illuminare satagant, mutuam caritatem servantes et boni 
	communis imprimis solliciti.</p>
	<p>Laici vero, qui in tota vita Ecclesiae actuosas partes gerendas habent, 
	non solum mundum spiritu christiano imbuere tenentur, sed etiam ad hoc 
	vocantur ut in omnibus, in media quidem humana consortione, Christi sint 
	testes.</p>
	<p>Episcopi vero, quibus munus moderandi Ecclesiam Dei commissum est, cum 
	presbyteris suis nuntium Christi ita praedicent, ut omnes fidelium 
	terrestres activitates Evangelii luce perfundantur. Insuper pastores omnes 
	memores sint se sua cotidiana conversatione et sollicitudine (98) mundo faciem 
	Ecclesiae exhibere, ex qua homines vim et veritatem nuntii christiani 
	iudicant. Vita et verbo, una cum religiosis atque suis fidelibus, 
	demonstrent Ecclesiam sola sua praesentia, cum omnibus quae continet donis, 
	inexhaustum fontem esse illarum virtutum, quibus mundus hodiernus maxime 
	indiget. Studiis assiduis se ita aptos reddant, ut in dialogo cum mundo et 
	hominibus cuiuscumque opinionis instituendo partes suas agere possint. 
	Imprimis vero in corde verba huius Concilii habeant: &quot;Quia genus humanum 
	hodie magis magisque in unitatem civilem, oeconomicam et socialem coalescit, 
	eo magis oportet ut Sacerdotes, coniuncta cura et ope sub ductu Episcoporum 
	et Summi Pontificis, omnem rationem dispersionis elidant, ut in unitatem 
	familiae Dei totum genus humanum adducatur&quot; (99). </p>
	<p>Quamvis Ecclesia ex virtute Spiritus Sancti fidelis sponsa Domini sui 
	manserit et numquam cessaverit esse signum salutis in mundo, ipsa tamen 
	minime ignorat inter membra sua (100), sive clericos sive laicos, decurrente 
	multorum saeculorum serie, non defuisse qui Spiritui Dei infideles 
	exstiterint. Etiam hac nostra aetate Ecclesiam non fugit, quantum inter se 
	distent nuntius a se prolatus et humana debilitas eorum quibus Evangelium 
	concreditur. Quidquid de istis defectibus historia iudicet, eorum conscii 
	esse debemus eosdemque strenue impugnare, ne Evangelio diffundendo 
	detrimentum afferant. Pariter novit Ecclesia quantopere ipsa, in sua cum 
	mundo relatione excolenda, ex saeculorum experientia iugiter maturescere 
	debeat. A Spiritu Sancto ducta, Ecclesia Mater indesinenter filios suos &quot;ad 
	purificationem et renovationem exhortatur, ut signum Christi super faciem 
	Ecclesiae clarius effulgeat&quot; (101). </p>
	<b>
	<p>44</b>. <b>De adiutorio quod Ecclesia a mundo hodierno accipit</b><i>.
	</i></p>
	<p>Sicut autem mundi interest Ecclesiam ut socialem realitatem historiae 
	eiusque fermentum agnoscere, ita ipsa Ecclesia non ignorat, quantum ex 
	humani generis historia et evolutione acceperit.</p>
	<p>Praeteritorum saeculorum experientia, scientiarum profectus, thesauri in 
	variis culturae humanae formis absconditi, quibus ipsius hominis natura 
	plenius manifestatur novaeque viae ad veritatem aperiuntur, Ecclesiae quoque 
	prosunt. Ipsa enim, inde ab initio suae historiae, nuntium Christi, ope 
	conceptuum et linguarum diversorum populorum exprimere didicit, eumdemque 
	sapientia insuper philosophorum illustrare conata est: in hunc finem nempe 
	ut Evangelium tum omnium captui tum sapientium exigentiis, in quantum par 
	erat, aptaret. Quae quidem verbi revelati accommodata praedicatio lex omnis 
	evangelizationis permanere debet. Ita enim in omni natione facultas nuntium 
	Christi suo modo exprimendi excitatur simulque vivum commercium inter 
	Ecclesiam et diversas populorum culturas promovetur (102). Ad tale commercium 
	augendum Ecclesia, imprimis nostris temporibus, in quibus res celerrime 
	mutantur et cogitandi modi valde variantur, peculiariter eorum auxilio 
	indiget qui, viventes in mundo, varias institutiones et disciplinas callent 
	earumque intimam mentem intelligunt, sive de credentibus sive de non 
	credentibus agatur. Totius Populi Dei est, praesertim pastorum et 
	theologorum, adiuvante Spiritu Sancto, varias loquelas nostri temporis 
	auscultare, discernere et interpretari easque sub lumine verbi divini 
	diiudicare, ut revelata Veritas semper penitius percipi, melius intelligi 
	aptiusque proponi possit.</p>
	<p>Ecclesia, cum visibilem structuram socialem habeat, signum quidem suae 
	unitatis in Christo, etiam evolutione vitae socialis humanae ditari potest 
	et ditatur, non quasi aliquid in constitutione a Christo sibi data deesset, 
	sed ad eamdem profundius cognoscendam, melius exprimendam atque temporibus 
	nostris felicius accommodandam. Ipsa grato animo percipit se, in sua 
	communitate non minus quam in singulis suis filiis, varium adiutorium ab 
	hominibus cuiusvis gradus vel condicionis accipere. Quicumque enim 
	communitatem humanam in ordine familiae, culturae, vitae oeconomicae et 
	socialis, necnon politicae tam nationalis quam internationalis, promovent, 
	secundum consilium Dei communitati quoque ecclesiali, in quantum haec ab 
	externis dependet, adiutorium non parvum afferunt. Immo Ecclesia, ex ipsa 
	oppositione eorum qui ei adversantur vel eam persequuntur, se multum 
	profecisse et proficere posse fatetur (103). </p>
	<b>
	<p>45</b>. <b>De Christo, alpha et omega</b><i>. </i></p>
	<p>Ecclesia, dum ipsa mundum adiuvat et ab eo multa accipit, ad hoc unum 
	tendit ut Regnum Dei adveniat et totius humani generis salus instauretur. 
	Omne vero bonum, quod Populus Dei in suae peregrinationis terrestris tempore 
	hominum familiae praebere potest, ex hoc profluit quod Ecclesia est 
	&quot;universale salutis sacramentum&quot; (104), mysterium amoris Dei erga hominem 
	manifestans simul et operans.</p>
	<p>Verbum enim Dei, per quod omnia facta sunt, Ipsum caro factum est, ita 
	ut, perfectus Homo, omnes salvaret et universa recapitularet. Dominus finis 
	est humanae historiae, punctum in quod historiae et civilizationis desideria 
	vergunt, humani generis centrum, omnium cordium gaudium eorumque 
	appetitionum plenitudo (105). Ille est quem Pater a mortuis suscitavit, exaltavit 
	et a dextris suis collocavit, Eum vivorum atque mortuorum iudicem 
	constituens. In Eius Spiritu vivificati et coadunati, versus historiae 
	humanae peregrinamur consummationem, quae cum consilio Eius dilectionis 
	plene congruit: &quot;Instaurare omnia in Christo, quae in caelis et quae in 
	terra sunt&quot; (<i>Eph </i>1,10).</p>
	<p>Dicit Ipse Dominus: &quot;Ecce venio cito, et merces mea mecum est, reddere 
	unicuique secundum opera sua. Ego sum alpha et omega, primus et novissimus, 
	principium et finis&quot; (<i>Apoc </i>22,12-13).</p>
</FONT>
	</font></font></font></font></font>
	<p>&nbsp;</p>
<FONT size=3>
	<p ALIGN="CENTER"><b>PARS II</b></p>
	<p ALIGN="CENTER"><b>DE QUIBUSDAM PROBLEMATIBUS URGENTIORIBUS</b></p>
</FONT>
	<font FACE="Times New Roman">
	<p ALIGN="CENTER">&nbsp;</p>
	</font>
<FONT size=3>
	<b>
	<p>46</b>. <b>Prooemium</b><i>. </i></p>
	<p>Concilium, postquam exposuit cuiusnam dignitatis sit persona hominis 
	necnon ad quodnam munus, sive individuale sive sociale, in universo mundo 
	adimplendum sit vocata, sub luce Evangelii et humanae experientiae omnium 
	nunc animos ad quasdam urgentiores huius temporis necessitates convertit, 
	quae maxime genus humanum afficiunt.</p>
	<p>Inter multa quae hodie sollicitudinem omnium excitant haec praesertim 
	recolere iuvat: matrimonium et familiam, culturam humanam, vitam 
	oeconomicam-socialem ac politicam, coniunctionem familiae populorum et 
	pacem. Circa haec singula clarescant principia et lumina a Christo manantia, 
	quibus christifideles ducantur omnesque homines illuminentur in tot 
	implicatorum problematum solutione quaerenda.</p>
</FONT>
	<b>
<FONT size=3>
	<p align="center">Caput I</p>
	<p align="center">DE DIGNITATE MATRIMONII ET FAMILIAE FOVENDA</p>
</FONT>
	<p align="center">&nbsp;</p>
<FONT size=3>
	<p>47</FONT></b><FONT FACE="Times New Roman" size=3><FONT size=3>. <b>De 
	matrimonio et familia in mundo hodierno</b><i>. </i></p>
<FONT FACE="Times New Roman" size=3>
	<p>Salus personae et societatis humanae ac christianae arcte cum fausta 
	condicione communitatis coniugalis et familiaris connectitur. Ideo 
	christiani, una cum omnibus qui eandem communitatem magni aestimant, sincere 
	gaudent de variis subsidiis quibus homines, in hac communitate amoris 
	fovenda et in vita colenda, hodie progrediuntur, et coniuges atque parentes 
	in praecellenti suo munere adiuvantur; meliora insuper exinde beneficia 
	exspectant atque promovere student.</p>
	<p>Non ubique vero huius institutionis dignitas eadem claritate illucescit, 
	siquidem polygamia, divortii lue, amore sic dicto libero, aliisve 
	deformationibus obscuratur; insuper amor nuptialis saepius egoismo, 
	hedonismo et illicitis usibus contra generationem profanatur. Praeterea 
	hodiernae condiciones oeconomicae, socio-psychologicae et civiles non leves 
	in familiam perturbationes inducunt. In certis denique orbis partibus non 
	absque sollicitudine problemata ex incremento demographico exorta 
	observantur. Quibus omnibus conscientiae anguntur. Verumtamen matrimonialis 
	familiarisque instituti vis et robur ex eo quoque apparent, quod profundae 
	immutationes societatis hodiernae, non obstantibus difficultatibus inde 
	prorumpentibus, saepe saepius veram eiusdem instituti indolem vario modo 
	manifestant.</p>
	<p>Quapropter Concilium, quaedam doctrinae Ecclesiae capita in clariorem 
	lucem ponendo, christianos hominesque universos illuminare et confortare 
	intendit, qui nativam status matrimonialis dignitatem eiusque eximium 
	valorem sacrum tueri et promovere conantur.</p>
	<b>
	<p>48</b>. <b>De sanctitate matrimonii et familiae</b><i>. </i></p>
	<p>Intima communitas vitae et amoris coniugalis, a Creatore condita suisque 
	legibus instructa, foedere coniugii seu irrevocabili consensu personali 
	instauratur. Ita actu humano, quo coniuges sese mutuo tradunt atque 
	accipiunt, institutum ordinatione divina firmum oritur, etiam coram 
	societate; hoc vinculum sacrum intuitu boni, tum coniugum et prolis tum 
	societatis, non ex humano arbitrio pendet. Ipse vero Deus est auctor 
	matrimonii, variis bonis ac finibus praediti (106); quae omnia pro generis humani 
	continuatione, pro singulorum familiae membrorum profectu personali ac sorte 
	aeterna, pro dignitate, stabilitate, pace et prosperitate ipsius familiae 
	totiusque humanae societatis maximi sunt momenti. Indole autem sua naturali, 
	ipsum institutum matrimonii amorque coniugalis ad procreationem et 
	educationem prolis ordinantur iisque veluti suo fastigio coronantur. Vir 
	itaque et mulier, qui foedere coniugali &quot;iam non sunt duo, sed una caro&quot; (<i>Mt </i>
	19,6), intima personarum atque operum coniunctione mutuum sibi 
	adiutorium et servitium praestant, sensumque suae unitatis experiuntur et 
	plenius in dies adipiscuntur. Quae intima unio, utpote mutua duarum 
	personarum donatio, sicut et bonum liberorum, plenam coniugum fidem exigunt 
	atque indissolubilem eorum unitatem urgent (107). </p>
	<p>Christus Dominus huic multiformi dilectioni, e divino caritatis fonte 
	exortae et ad exemplar suae cum Ecclesia unionis constitutae, abundanter 
	benedixit. Sicut enim Deus olim foedere dilectionis et fidelitatis populo 
	suo occurrit (108), ita nunc hominum Salvator Ecclesiaeque Sponsus (109), per 
	sacramentum matrimonii christifidelibus coniugibus obviam venit. Manet porro 
	cum eis, ut quemadmodum Ipse dilexit Ecclesiam et Semetipsum pro ea 
	tradidit (110), ita et coniuges, mutua deditione, se invicem perpetua fidelitate 
	diligant. Germanus amor coniugalis in divinum amorem assumitur atque virtute 
	redemptiva Christi et salvifica actione Ecclesiae regitur ac ditatur, ut 
	coniuges efficaciter ad Deum ducantur atque in sublimi munere patris et 
	matris adiuventur et confortentur (111). Quapropter coniuges christiani ad sui 
	status officia et dignitatem peculiari sacramento roborantur et veluti 
	consecrantur (112); cuius virtute munus suum coniugale et familiare explentes, 
	spiritu Christi imbuti, quo tota eorum vita, fide, spe et caritate 
	pervaditur, magis ac magis ad propriam suam perfectionem mutuamque 
	sanctificationem, ideoque communiter ad Dei glorificationem accedunt.</p>
	<p>Unde, ipsis parentibus exemplo et oratione familiari praegredientibus, 
	filii, immo et omnes in familiae convictu degentes, humanitatis, salutis 
	atque sanctitatis viam facilius invenient. Coniuges autem, dignitate ac 
	munere paternitatis et maternitatis ornati, officium educationis praesertim 
	religiosae, quod ad ipsos imprimis spectat, diligenter adimplebunt.</p>
	<p>Liberi, ut viva familiae membra, ad sanctificationem parentum suo modo 
	conferunt. Gratae enim mentis affectu, pietate atque fiducia beneficiis 
	parentum respondebunt ipsisque in rebus adversis necnon in senectutis 
	solitudine filiorum more assistent. Viduitas, in continuitate vocationis 
	coniugalis forti animo assumpta, ab omnibus honorabitur (113). Familia suas 
	divitias spirituales cum aliis quoque familiis generose communicabit. 
	Proinde familia christiana, cum e matrimonio, quod est imago et participatio 
	foederis dilectionis Christi et Ecclesiae, exoriatur (114), vivam Salvatoris in 
	mundo praesentiam atque germanam Ecclesiae naturam omnibus patefaciet, tum 
	coniugum amore, generosa fecunditate, unitate atque fidelitate, tum amabili 
	omnium membrorum cooperatione.</p>
	<b>
	<p>49</b>. <b>De amore coniugali</b><i>. </i></p>
	<p>Pluries verbo divino sponsi atque coniuges invitantur, ut casto amore 
	sponsalia et indivisa dilectione coniugium nutriant atque foveant (115). Plures 
	quoque nostrae aetatis homines verum amorem inter maritum et uxorem variis 
	rationibus secundum honestos populorum et temporum mores manifestatum magni 
	faciunt. Ille autem amor, utpote eminenter humanus, cum a persona in 
	personam voluntatis affectu dirigatur, totius personae bonum complectitur 
	ideoque corporis animique expressiones peculiari dignitate ditare easque 
	tamquam elementa ac signa specialia coniugalis amicitiae nobilitare valet. 
	Hunc amorem Dominus, speciali gratiae et caritatis dono, sanare, perficere 
	et elevare dignatus est. Talis amor, humana simul et divina consocians, 
	coniuges ad liberum et mutuum sui ipsius donum, tenero affectu et opere 
	probatum, conducit totamque vitam eorum pervadit (116); immo ipse generosa sua 
	operositate perficitur et crescit. Longe igitur exsuperat meram eroticam 
	inclinationem, quae, egoistice exculta, citius et misere evanescit.</p>
	<p>Haec dilectio proprio matrimonii opere singulariter exprimitur et 
	perficitur. Actus proinde, quibus coniuges intime et caste inter se 
	uniuntur, honesti ac digni sunt et, modo vere humano exerciti, donationem 
	mutuam significant et fovent, qua sese invicem laeto gratoque animo 
	locupletant. Amor ille mutua fide ratus, et potissimum sacramento Christi 
	sancitus, inter prospera et adversa corpore ac mente indissolubiliter 
	fidelis est, et proinde ab omni adulterio et divortio alienus remanet. 
	Aequali etiam dignitate personali cum mulieris tum viri agnoscenda in mutua 
	atque plena dilectione, unitas matrimonii a Domino confirmata luculenter 
	apparet. Ad officia autem huius vocationis christianae constanter exsequenda 
	virtus insignis requiritur: quapropter coniuges, gratia ad vitam sanctam 
	roborati, firmitatem amoris, magnitudinem animi et spiritum sacrificii 
	assidue colent et oratione impetrabunt.</p>
	<p>Germanus autem amor coniugalis altius aestimabitur atque sana circa eum 
	opinio publica efformabitur, si coniuges christiani testimonio fidelitatis 
	et harmoniae in eodem amore necnon sollicitudine in filiis educandis, 
	eminent atque in necessaria renovatione culturali, psychologica et sociali 
	in favorem matrimonii et familiae partes suas agunt. Iuvenes de amoris 
	coniugalis dignitate, munere et opere, potissimum in sinu ipsius familiae, 
	apte et tempestive instruendi sunt, ut, castitatis cultu instituti, 
	convenienti aetate ab honestis sponsalibus ad nuptias transire possint.</p>
	<b>
	<p>50</b>. <b>De matrimonii fecunditate</b><i>. </i></p>
	<p>Matrimonium et amor coniugalis indole sua ad prolem procreandam et 
	educandam ordinantur. Filii sane sunt praestantissimum matrimonii donum et 
	ad ipsorum parentum bonum maxime conferunt. Ipse Deus qui dixit: &quot;non est 
	bonum esse hominem solum&quot; (<i>Gen </i>2,18) et qui &quot;hominem ab initio 
	masculum et feminam... fecit&quot; (<i>Mt </i>19,4), volens ei participationem 
	specialem quamdam in Suiipsius opere creativo communicare, viro et mulieri 
	benedixit dicens: &quot;crescite et multiplicamini&quot; (<i>Gen </i>1,28). Unde verus 
	amoris coniugalis cultus totaque vitae familiaris ratio inde oriens, non 
	posthabitis ceteris matrimonii finibus, eo tendunt ut coniuges forti animo 
	dispositi sint ad cooperandum cum amore Creatoris atque Salvatoris, qui per 
	eos Suam familiam in dies dilatat et ditat.</p>
	<p>In officio humanam vitam transmittendi atque educandi, quod tamquam 
	propria eorum missio considerandum est, coniuges sciunt se cooperatores esse 
	amoris Dei Creatoris eiusque veluti interpretes. Ideo humana et christiana 
	responsabilitate suum munus adimplebunt ac docili erga Deum reverentia, 
	communi consilio atque conatu, rectum iudicium sibi efformabunt, attendentes 
	tum ad suum ipsorum bonum tum ad bonum liberorum, sive iam nati sint sive 
	futuri praevideantur, dignoscentes temporum et status vitae condiciones tum 
	materiales tum spirituales, ac denique rationem servantes boni communitatis 
	familiaris, societatis temporalis ipsiusque Ecclesiae. Hoc iudicium ipsi 
	ultimatim coniuges coram Deo ferre debent. In sua vero agendi ratione 
	coniuges christiani conscii sint se non ad arbitrium suum procedere posse, 
	sed semper regi debere conscientia ipsi legi divinae conformanda, dociles 
	erga Ecclesiae Magisterium, quod illam sub luce Evangelii authentice 
	interpretatur. Lex illa divina plenam amoris coniugalis significationem 
	ostendit, illum protegit et ad eiusdem vere humanam perfectionem impellit. 
	Ita coniuges christiani, divinae Providentiae confidentes et spiritum 
	sacrificii excolentes (117), Creatorem glorificant atque ad perfectionem in 
	Christo contendunt, cum procreandi munere generosa, humana atque christiana 
	responsabilitate funguntur. Inter coniuges qui tali modo muneri sibi a Deo 
	commisso satisfaciunt, peculiariter memorandi sunt illi qui, prudenti 
	communique consilio, magno animo prolem congruenter educandam etiam 
	numerosiorem suscipiunt (118). </p>
	<p>Matrimonium vero, non est tantum ad procreationem institutum; sed ipsa 
	indoles foederis inter personas indissolubilis atque bonum prolis exigunt, 
	ut mutuus etiam coniugum amor recto ordine exhibeatur, proficiat et 
	maturescat. Ideo etsi proles, saepius tam optata, deficit, matrimonium ut 
	totius vitae consuetudo et communio perseverat, suumque valorem atque 
	indissolubilitatem servat.</p>
	<b>
	<p>51</b>. <b>De amore coniugali componendo cum observantia vitae humanae</b><i>.
	</i></p>
	<p>Concilium novit coniuges, in vita coniugali harmonice ordinanda, saepe 
	quibusdam hodiernis vitae condicionibus praepediri atque in circumstantiis 
	versari posse in quibus numerus prolis, saltem ad tempus, augeri nequit, et 
	fidelis amoris cultus atque plena vitae consuetudo non sine difficultate 
	conservantur. Ubi autem intima vita coniugalis abrumpitur, bonum fidei non 
	raro in discrimen vocari et bonum prolis pessumdari possunt: tunc enim 
	educatio liberorum necnon fortis animus ad prolem ulteriorem suscipiendam 
	periclitantur.</p>
	<p>Sunt qui his problematibus solutiones inhonestas afferre praesumunt, immo 
	ab occisione non abhorrent; at Ecclesia in memoriam revocat veram 
	contradictionem inter divinas leges vitae transmittendae et germani amoris 
	coniugalis fovendi adesse non posse.</p>
	<p>Deus enim, Dominus vitae, praecellens servandi vitam ministerium 
	hominibus commisit, modo homine digno adimplendum. Vita igitur inde a 
	conceptione, maxima cura tuenda est; abortus necnon infanticidium nefanda 
	sunt crimina. Indoles vero sexualis hominis necnon humana generandi facultas 
	mirabiliter exsuperant ea quae in inferioribus vitae gradibus habentur; 
	proinde ipsi actus vitae coniugali proprii, secundum germanam dignitatem 
	humanam ordinati, magna observantia reverendi sunt. Moralis igitur indoles 
	rationis agendi, ubi de componendo amore coniugali cum responsabili vitae 
	transmissione agitur, non a sola sincera intentione et aestimatione 
	motivorum pendet, sed obiectivis criteriis, ex personae eiusdemque actuum 
	natura desumptis, determinari debet, quae integrum sensum mutuae donationis 
	ac humanae procreationis in contextu veri amoris observant; quod fieri 
	nequit nisi virtus castitatis coniugalis sincero animo colatur. Filiis 
	Ecclesiae, his principiis innixis, in procreatione regulanda, vias inire non 
	licet, quae a Magisterio, in lege divina explicanda, improbantur (119). </p>
	<p>Omnibus vero compertum sit vitam hominum et munus eam transmittendi non 
	ad hoc saeculum tantum restringi neque eo tantum commensurari et intelligi 
	posse, sed ad aeternam hominum destinationem semper respicere.</p>
	<b>
	<p>52</b>. <b>De matrimonii et familiae promotione ab omnibus curanda</b><i>. </i></p>
<p>Familia schola quaedam uberioris humanitatis est. Ut autem vitae ac 
	missionis suae plenitudinem attingere valeat, benevola animi communicatio 
	communeque coniugum consilium necnon sedula parentum cooperatio in filiorum 
	educatione requiruntur. Praesentia actuosa patris eorumdem efformationi 
	magnopere prodest, sed et cura domestica matris, qua liberi praesertim 
	iuniores indigent, in tuto ponenda est, quin legitima mulieris promotio 
	socialis posthabeatur. Liberi ita educatione instruantur ut ad aetatem 
	adultam provecti pleno responsabilitatis sensu vocationem etiam sacram sequi 
	ac vitae statum eligere queant, in quo, si nuptiis iungantur, familiam 
	propriam, in condicionibus moralibus, socialibus et oeconomicis eidem 
	propitiis, condere possint. Parentum vel tutorum est se iunioribus, in 
	fundanda familia, prudenti consilio, ab eis libenter audiendo, duces 
	praebere, caventes tamen ne eos coactione directa vel indirecta ad 
	matrimonium ineundum aut ad electionem compartis adigant.</p>
	<p>Ita familia, in qua diversae generationes conveniunt ac sese mutuo 
	adiuvant ad pleniorem sapientiam acquirendam atque iura personarum cum aliis 
	vitae socialis exigentiis componenda, fundamentum societatis constituit. 
	Ideoque omnes qui influxum in communitates et coetus sociales exercent, ad 
	promotionem matrimonii et familiae efficaciter conferre debent. Potestas 
	civilis veram eorumdem indolem agnoscere, protegere et provehere, 
	moralitatem publicam tueri atque prosperitati domesticae favere, ut sacrum 
	suum munus consideret. Ius parentum prolem procreandi et in sinu familiae 
	educandi tutandum est. Provida legislatione variisque inceptis etiam illi 
	protegantur aptoque adiumento subleventur qui bono familiae infeliciter 
	carent.</p>
	<p>Christifideles, praesens tempus redimentes (120) atque aeterna a mutabilibus 
	formis discernentes, bona matrimonii et familiae, tum propriae vitae 
	testimonio tum concordi actione cum hominibus bonae voluntatis, diligenter 
	promoveant, et sic, interceptis difficultatibus, providebunt familiae 
	necessitatibus et commodis, quae novis temporibus conveniunt. Ad quem finem 
	obtinendum sensus christianus fidelium, recta hominum conscientia moralis 
	necnon sapientia ac peritia eorum qui in sacris disciplinis versati sunt, 
	magno auxilio erunt.</p>
	<p>Qui scientiis, praecipue biologicis, medicis, socialibus et psychologicis 
	eruditi sunt, multum bono matrimonii et familiae, pacique conscientiarum 
	inservire possunt, si collatis studiis diversas condiciones honestae 
	ordinationi procreationis humanae faventes, penitius elucidare conentur.</p>
	<p>Sacerdotum est, debita de re familiari eruditione accepta, vocationem 
	coniugum diversis mediis pastoralibus, verbi Dei praedicatione, cultu 
	liturgico aliisve adiumentis spiritualibus in vita eorum coniugali et 
	familiari fovere, eosque humaniter et patienter in difficultatibus roborare 
	atque in caritate confortare ut vere radiosae familiae efformentur.</p>
	<p>Varia opera, praesertim familiarum consociationes, iuvenes ipsosque 
	coniuges, praecipue nuper iunctos, doctrina et actione confirmare eosque ad 
	vitam familiarem, socialem et apostolicam formare satagent.</p>
	<p>Ipsi denique coniuges, ad imaginem Dei vivi facti et in vero ordine 
	personarum constituti, affectu compari, mente consimili et mutua sanctitate 
	adunati sint (121), ut Christum, vitae principium (122) secuti, in gaudiis et 
	sacrificiis vocationis suae, per suum fidelem amorem, illius testes fiant 
	mysterii dilectionis, quod Dominus morte et resurrectione sua mundo 
	revelavit (123). </p>
</FONT>
</FONT>
	<b>
<FONT size=3>
	<p align="center">Caput II</p>
	<p align="center">DE CULTURAE PROGRESSU RITE PROMOVENDO</p>
</FONT>
	<p align="center">&nbsp;</p>
	</b>
	<p></p>
<FONT size=3>
	<b>
	<p>53</b>. <b>Introductio</b><i>. </i></p>
	<p>Ad ipsam personam hominis pertinet ut nonnisi per culturam, hoc est bona 
	naturae valoresque colendo, ad veram plenamque humanitatem accedat. 
	Ubicumque ergo de vita humana agitur, natura et cultura quam intime 
	connectuntur.</p>
	<p>Voce cultura sensu generali indicantur omnia quibus homo multifarias 
	dotes animi corporisque perpolit atque explicat; ipsum orbem terrarum 
	cognitione et labore in suam potestatem redigere studet; vitam socialem, tam 
	in familia quam in tota consortione civili, progressu morum institutorumque 
	humaniorem reddit; denique magnas experientias spirituales atque 
	appetitiones decursu temporum in operibus suis exprimit, communicat atque 
	conservat, ut ad profectum multorum, quinimmo totius generis humani, 
	inserviant.</p>
	<p>Inde sequitur culturam humanam aspectum historicum atque socialem 
	necessario prae se ferre, atque vocem cultura saepe sensum sociologicum 
	necnon ethnologicum assumere. Hoc autem sensu de culturarum pluralitate 
	sermo fit. Ex diverso enim modo utendi rebus, laborem praestandi et sese 
	exprimendi, religionem colendi moresque formandi, statuendi leges et 
	iuridica instituta, augendi scientias et artes atque colendi pulchrum, 
	diversae oriuntur communes vivendi condiciones et diversae formae bona vitae 
	componendi. Ita ex traditis institutis efficitur patrimonium cuique humanae 
	communitati proprium. Ita etiam constituitur ambitus definitus et 
	historicus, in quem homo cuiusque gentis vel aetatis inseritur, et ex quo 
	bona ad humanum civilemque cultum promovendum haurit.</p>
	<b>
	<p align="center">Sectio I: De culturae condicionibus in mundo hodierno</p>
	<p>54</b>. <b>De novis vivendi formis</b><i>. </i></p>
	<p>Condiciones vitae hominis moderni sub respectu sociali et culturali 
	profunde immutatae sunt, ita ut de nova historiae humanae aetate loqui 
	liceat (124). Exinde ad culturam perficiendam ampliusque spargendam novae patent 
	viae. Quas paraverunt ingens augmentum scientiarum naturalium et humanarum, 
	etiam socialium, incrementum technicarum artium, necnon progressus in 
	excolendis et recte disponendis instrumentis quibus homines inter se 
	communicant. Hinc cultura hodierna particularibus signatur notis: scientiae, 
	quae exactae nuncupantur, iudicium criticum maxime excolunt; recentiora 
	psychologiae studia humanam activitatem profundius explicant; disciplinae 
	historicae valde conferunt ut res sub specie suae mutabilitatis atque 
	evolutionis adspiciantur; vitae consuetudines et mores in dies magis 
	uniformes efficiuntur; industrializatio, urbanizatio aliaeque causae quae 
	vitam communitariam promovent, novas culturae formas creant (mass-culture), 
	ex quibus novi modi sentiendi, agendi otioque utendi nascuntur; aucta simul 
	inter varias gentes societatisque coetus commercia thesauros diversarum 
	culturae formarum omnibus et singulis latius aperiunt, et sic paulatim 
	universalior paratur culturae humanae forma, quae eo magis humani generis 
	unitatem promovet ac exprimit, quo melius diversarum culturarum 
	particularitates observat.</p>
	<b>
	<p>55</b>. <b>Homo auctor culturae</b><i>. </i></p>
	<p>Maior in dies fit numerus virorum ac mulierum cuiusvis coetus vel 
	nationis, qui conscii sunt suae communitatis culturae artifices se esse 
	atque auctores. In universo mundo magis magisque crescit autonomiae simulque 
	responsabilitatis sensus, quod pro spirituali ac morali maturitate generis 
	humani maximi est momenti. Illud clarius apparet, si ante oculos 
	unificationem mundi ponimus atque munus nobis impositum, ut in veritate et 
	iustitia meliorem aedificemus mundum. Tali ergo modo testes sumus novum 
	humanismum nasci, in quo homo imprimis sua responsabilitate erga suos 
	fratres historiamque definitur.</p>
	<b>
	<p>56</b>. <b>Difficultates et munera</b><i>. </i></p>
	<p>Quibus in condicionibus, non est mirandum, hominem, qui responsabilitatem 
	suam sentit pro culturae progressu, altiorem spem nutrire, sed etiam anxio 
	animo adspicere multiplices antinomias exsistentes, quas ipse resolvere 
	debet.</p>
	<p>Quid faciendum est, ne frequentiora culturarum commercia, quae inter 
	diversos coetus et nationes ad verum et fructuosum dialogum adducere 
	deberent, vitam communitatum perturbent, neve sapientiam maiorum evertant, 
	neve propriam populorum indolem in discrimen adducant?</p>
	<p>Quomodo dynamismo atque expansioni novae culturae est favendum, quin 
	fidelitas viva erga traditionum haereditatem pereat? Quod particulari modo 
	urget ubi cultura, quae ex ingenti scientiarum artiumque technicarum 
	progressu oritur, componenda est cum eo ingenii cultu qui studiis secundum 
	varias traditiones classicis alitur.</p>
	<p>Quomodo tam velox atque progrediens disciplinarum particularium dispersio 
	conformari potest cum necessitate formandi earum synthesim, necnon servandi 
	apud homines facultates contemplationis ac admirationis, quae ad sapientiam 
	adducunt?</p>
	<p>Quid faciendum est, ut universi homines bonorum culturalium participes 
	fiant in mundo, cum insimul cultus humanus peritiorum semper sublimior atque 
	complexior evadat?</p>
	<p>Quomodo denique prout legitima agnoscenda est autonomia, quam cultura 
	sibi vindicat, quin ad humanismum mere terrestrem, immo ipsi religioni 
	adversantem deveniatur?</p>
	<p>In medio quidem illarum antinomiarum cultura humana ita hodie evolvatur 
	oportet, ut integram personam humanam aequo ordine excolat atque homines 
	iuvet in muneribus, ad quae adimplenda omnes, praecipue autem 
	christifideles, in una familia humana fraterne uniti, vocantur.</p>
	<b>
	<p align="center">Sectio II: De quibusdam principiis ad culturam rite 
	promovendam</p>
	</b>
</FONT>
	<p></p>
<FONT size=3>
	<b>
	<p>57</b>. <b>Fides et cultura</b><i>. </i></p>
	<p>Christifideles, ad civitatem caelestem peregrinantes, ea quae sursum sunt 
	quaerere et sapere debent (125); quo tamen nedum minuatur, potius crescit momentum 
	muneris eorum una cum omnibus hominibus adlaborandi ad aedificationem mundi 
	humanius exstruendi. Et revera fidei christianae mysterium praestantia 
	incitamenta et adiumenta eis praebet ad munus illud impensius adimplendum et 
	praesertim ad plenum huiusmodi operis sensum detegendum, quo cultus humanus 
	in integra hominis vocatione suum eximium obtineat locum.</p>
	<p>Cum enim homo opere manuum suarum vel ope technicarum artium terram 
	excolit, ut fructum afferat et dignum universae familiae humanae habitaculum 
	fiat, et cum conscie partes assumit in socialium coetuum vita, ipse 
	exsequitur consilium Dei, initio temporum patefactum, terrae subiiciendae 
	(126) 
	creationisque perficiendae, atque seipsum excolit; insimul magnum Christi 
	mandatum servat, sese in servitium fratrum impendendi.</p>
	<p>Insuper homo cum in varias philosophiae, historiae atque scientiae 
	mathematicae et naturalis disciplinas incumbit et artibus versatur, maxime 
	conferre potest, ut familia humana ad sublimiores veri, boni et pulchri 
	rationes atque ad iudicium universi valoris elevetur et sic clarius 
	illuminetur mirabili Sapientia, quae ab aeterno cum Deo erat, cuncta cum Eo 
	componens, ludens in orbe terrarum, esse cum filiis hominum in deliciis 
	habens (127). </p>
	<p>Eo ipso animus hominis, a rerum servitute magis solutus, expeditius ad 
	ipsum Creatoris cultum et contemplationem evehi potest. Immo impulsu gratiae 
	ad agnoscendum Dei Verbum disponitur, quod, antequam caro fieret ad omnia 
	salvanda et in Se recapitulanda, iam in mundo erat, tamquam &quot;lux vera quae 
	illuminat omnem hominem&quot; (<i>Io </i>1,9) (128). </p>
	<p>Sane hodiernus progressus scientiarum artiumque technicarum, quae vi 
	methodi suae usque ad intimas rerum rationes penetrare nequeunt, cuidam 
	phaenomenismo et agnosticismo favere potest, quando methodus investigandi, 
	qua disciplinae istae utuntur, immerito pro suprema totius veritatis 
	inveniendae regula habetur. Immo periculum adest, ne homo, inventis 
	hodiernis nimis fidens, se sibi sufficere aestimet et altiora amplius iam 
	non quaerat.</p>
	<p>Haec tamen infausta non necessario ex hodierna cultura sequuntur, nec nos 
	in tentationem inducere debent, ne eius valores positivos non agnoscamus. 
	Inter quos adnumerantur: scientiarum studium atque exacta fidelitas erga 
	veritatem in inquisitionibus scientificis, necessitas laborandi una cum 
	aliis in coetibus technicis, sensus solidarietatis internationalis, 
	conscientia in dies vividior responsabilitatis peritorum erga homines 
	adiuvandos immo et protegendos, voluntas faustiores reddendi vitae 
	condiciones omnibus, praesertim illis qui vel responsabilitatis privatione 
	vel culturae paupertate laborant. Haec omnia aliquam praeparationem ad 
	nuntium Evangelii accipiendum afferre valent, quae informari potest caritate 
	divina ab Eo qui venit ut mundum salvaret.</p>
	<b>
	<p>58</b>. <b>De multiplici inter bonum nuntium Christi et culturam humanam 
	connexione</b><i>. </i></p>
	<p>Inter nuntium salutis et culturam humanam multiplices nexus inveniuntur. 
	Nam Deus, populo suo sese revelans usque ad plenam sui manifestationem in 
	Filio incarnato, locutus est secundum culturam diversis aetatibus propriam.</p>
	<p>Pariter Ecclesia, decursu temporum variis in condicionibus vivens, 
	diversarum culturarum inventa adhibuit, ut nuntium Christi in sua 
	praedicatione ad omnes gentes diffundat et explicet, illud investiget et 
	altius intelligat, in celebratione liturgica atque in vita multiformis 
	communitatis fidelium melius exprimat.</p>
	<p>At simul, ad omnes populos cuiusvis aetatis et regionis missa, Ecclesia 
	nulli stirpi aut nationi, nulli particulari morum rationi, nulli antiquae 
	aut novae consuetudini exclusive et indissolubiliter nectitur. Propriae 
	traditioni inhaerens et insimul missionis suae universalis conscia, 
	communionem cum diversis culturae formis inire valet, qua tum ipsa Ecclesia 
	tum variae culturae ditescunt.</p>
	<p>Bonum Christi nuntium hominis lapsi vitam et cultum continenter renovat, 
	et errores ac mala, ex semper minaci peccati seductione manantia, impugnat 
	et removet. Mores populorum indesinenter purificat et elevat. Animi 
	ornamenta dotesque cuiuscumque populi vel aetatis supernis divitiis velut ab 
	intra fecundat, communit, complet atque in Christo restaurat (129). Sic Ecclesia, 
	proprium implendo munus (130), iam eo ipso ad humanum civilemque cultum impellit 
	atque confert, et actione sua, etiam liturgica, hominem ad interiorem 
	libertatem educat.</p>
	<b>
	<p>59</b>. <b>De diversis rationibus in cultus humani formis rite 
	componendis</b><i>. </i></p>
	<p>Supradictis rationibus, Ecclesia in mentem omnium revocat culturam ad 
	integram personae humanae perfectionem, ad bonum communitatis et totius 
	humanae societatis esse referendam. Quare oportet animum ita excolere, ut 
	promoveatur facultas admirandi, intus legendi, contemplandi atque efformandi 
	iudicium personale et excolendi sensum religiosum, moralem ac socialem.</p>
	<p>Cultura enim, cum ex hominis indole rationali et sociali immediate fluat, 
	indesinenter indiget iusta libertate ad sese explicandam atque legitima, 
	secundum propria principia, sui iuris agendi facultate. Iure merito ergo 
	postulat reverentiam et quadam gaudet inviolabilitate, servatis utique 
	iuribus personae et communitatis, sive particularis sive universalis, intra 
	fines boni communis.</p>
	<p>Sacra Synodus, recolens ea quae Concilium Vaticanum Primum docuit, 
	declarat &quot;duplicem esse ordinem cognitionis&quot; distinctum, nempe fidei et 
	rationis, nec sane Ecclesiam vetare ne &quot;humanarum artium et disciplinarum 
	culturae... in suo quaeque ambitu propriis utantur principiis et propria 
	methodo&quot;; quare &quot;iustam hanc libertatem agnoscens&quot;, cultus humani et 
	praesertim scientiarum legitimam autonomiam affirmat (131). </p>
	<p>Haec omnia postulant quoque ut homo, morali ordine communique utilitate 
	servatis, libere possit verum inquirere et opinionem suam declarare ac 
	vulgare, atque artem qualemcumque colere; ut denique secundum veritatem de 
	publicis eventibus certior fiat (132). </p>
	<p>Ad publicam vero auctoritatem pertinet, non propriam cultus humani 
	formarum indolem determinare, sed condiciones et subsidia ad vitam 
	culturalem inter omnes promovendam fovere, etiam intra minoritates alicuius 
	nationis (133). Ideo praeprimis instandum est, ne cultura, a proprio fine aversa, 
	potestatibus politicis vel oeconomicis servire cogatur.</p>
	<b>
	<p align="center">Sectio III: De quibusdam urgentioribus christianorum 
	muneribus circa culturam</p>
	</b>
</FONT>
	<p></p>
<FONT size=3>
	<b>
	<p>60</b>. <b>Ius ad culturae beneficia omnibus agnoscatur et in rem 
	deducatur</b><i>. </i></p>
	<p>Cum nunc facultas praebeatur plurimos homines ab ignorantiae miseria 
	liberandi, officium nostrae aetati maxime consentaneum est, praesertim pro 
	christianis, strenue adlaborandi ut, tam in re oeconomica quam in re 
	politica, tam in campo nationali quam internationali, ferantur iudicia 
	fundamentalia, quibus ius omnium ad humanum civilemque cultum, personae 
	dignitati congruum, sine discrimine stirpis, sexus, nationis, religionis aut 
	socialis condicionis, ubique terrarum agnoscatur et ad rem deducatur. Ideo 
	sufficiens bonorum culturalium copia omnibus providenda est, praesertim 
	eorum quae constituunt culturam sic dictam fundamentalem, ne plurimi 
	litterarum ignorantia responsabilisque actuositatis privatione a 
	cooperatione vere humana ad bonum commune impediantur.</p>
	<p>Contendendum est itaque ut homines, quorum ingenii vires id ferant, ad 
	altiores studiorum ordines ascendere queant; ita quidem ut iidem, quoad 
	fieri possit, in humana societate ad munera, officia et servitia emergant, 
	tum suo ingenio, tum peritiae quam acquisierint consentanea (134). Sic quilibet 
	homo et coetus sociales cuiuscumque populi ad plenam vitae suae culturalis 
	explicationem, suis dotibus atque traditionibus congruam, pertingere 
	valebunt.</p>
	<p>Enixe insuper adlaborandum est ut omnes conscii fiant tum iuris ad 
	culturam, tum officii quo astringuntur sese excolendi aliosque adiuvandi. 
	Condiciones enim vitae et laboris quandoque exstant, quae impediunt 
	contentiones culturales hominum et in ipsis studium culturae destruunt. Res 
	speciali ratione pro ruricolis et opificibus valet, quibus praebeantur 
	oportet tales condiciones operam suam praestandi, quae humanam eorum 
	culturam non praepediant sed promoveant. Mulieres in fere omnibus vitae 
	campis iam adlaborant; convenit autem ut partes suas secundum propriam 
	indolem plene assumere valeant. Omnium erit, ut mulierum propria 
	necessariaque participatio vitae culturalis agnoscatur atque promoveatur.</p>
	<b>
	<p>61</b>. <b>De educatione ad hominis integrum cultum</b><i>. </i></p>
	<p>Maior hodie adest difficultas quam olim varias cognitionis disciplinas et 
	artes in synthesim redigendi. Dum enim crescunt moles et diversitas 
	elementorum, quae culturam constituunt, insimul minuitur facultas pro 
	singulis hominibus eadem percipiendi et organice componendi, ita ut imago 
	hominis universalis magis ac magis evanescat. Attamen unicuique homini 
	remanet officium retinendi rationem totius personae humanae, in qua eminent 
	intelligentiae, voluntatis, conscientiae et fraternitatis valores, qui omnes 
	in Deo Creatore fundantur et in Christo mirabiliter sanati et elevati sunt.</p>
	<p>Quasi mater et nutrix huius educationis est imprimis familia, in qua 
	liberi, amore foti, rectum rerum ordinem facilius condiscunt, dum probatae 
	cultus humani formae quasi naturaliter in progredientis adolescentiae animum 
	transfunduntur.</p>
	<p>Pro eadem educatione in societatibus hodiernis exstant opportunitates, 
	praesertim ex aucta librorum diffusione atque novis instrumentis 
	communicationis culturalis et socialis, quae universali culturae favere 
	possunt. Imminuto enim passim laboris spatio in dies augescunt pro pluribus 
	hominibus commoda. Otia ad animum relaxandum et mentis ac corporis sanitatem 
	roborandam rite insumantur, per liberas industrias et studia, versus alias 
	regiones itinera (turismus), quibus ingenium hominis expolitur, sed et 
	homines mutua cognitione locupletantur, per exercitationes quoque et 
	manifestationes sportivas, quae ad animi aequilibrium, etiam in communitate, 
	servandum necnon ad fraternas relationes inter homines omnium condicionum, 
	nationum vel diversae stirpis statuendas, adiumentum praebent. 
	Christifideles ergo cooperentur ut culturae manifestationes actionesque 
	collectivae, quae nostrae aetatis sunt propriae, spiritu humano et 
	christiano imbuantur.</p>
	<p>Haec autem omnia commoda educationem hominis ad integrum sui cultum 
	perficere non valent, si insimul profunda interrogatio de sensu culturae et 
	scientiae pro persona humana negligitur.</p>
	<b>
	<p>62</b>. <b>De humano civilique cultu cum christiana institutione rite 
	componendo</b><i>. </i></p>
	<p>Quamvis Ecclesia ad culturae progressum multum contulerit, experientia 
	tamen constat compositionem culturae cum christiana institutione ex causis 
	contingentibus non semper sine difficultatibus procedere.</p>
	<p>Istae difficultates non necessario vitae fidei damnum afferunt, immo ad 
	accuratiorem et altiorem intelligentiam fidei mentem excitare possunt. 
	Etenim scientiarum, necnon historiae ac philosophiae recentiora studia et 
	inventa novas suscitant quaestiones, quae sequelas pro vita quoque 
	secumferunt et etiam a theologis novas investigationes postulant. Praeterea 
	theologi, servatis propriis scientiae theologicae methodis et exigentiis, 
	invitantur ut aptiorem modum doctrinam cum hominibus sui temporis 
	communicandi semper inquirant, quia aliud est ipsum depositum Fidei seu 
	veritates, aliud modus secundum quem enuntiantur, eodem tamen sensu eademque 
	sententia (135). In cura pastorali non tantum principia theologica, sed etiam 
	inventa scientiarum profanarum, imprimis psychologiae et sociologiae, satis 
	agnoscantur et adhibeantur, ita ut etiam fideles ad puriorem et maturiorem 
	fidei vitam ducantur.</p>
	<p>Suo quoque modo litterae et artes pro vita Ecclesiae magni sunt momenti. 
	Indolem enim propriam hominis, eius problemata eiusque experientiam in 
	conatu ad seipsum mundumque cognoscendum et perficiendum ediscere 
	contendunt; situationem eius in historia et in universo mundo detegere 
	necnon miserias et gaudia, necessitates et vires hominum illustrare atque 
	sortem hominis meliorem adumbrare satagunt. Ita vitam humanam, multiplicibus 
	formis secundum tempora et regiones expressam, elevare valent.</p>
	<p>Exinde adlaborandum est ut artium illarum cultores se ab Ecclesia in sua 
	navitate agnitos sentiant et, ordinata libertate fruentes, faciliora 
	commercia cum communitate christiana instituant. Novae quoque formae artis, 
	quae coaevis nostris aptantur iuxta variarum nationum et regionum indolem, 
	ab Ecclesia agnoscantur. In sanctuario autem recipiantur, cum, modo dicendi 
	accommodato et liturgiae exigentiis conformi, mentem ad Deum erigunt (136). </p>
	<p>Sic notitia Dei melius manifestatur ac praedicatio evangelica in 
	intellectu hominum magis perspicua fit et eorum condicionibus quasi insita 
	apparet.</p>
	<p>Fideles ergo coniunctissime cum aliis suae aetatis hominibus vivant, et 
	perfecte eorum cogitandi atque sentiendi modos, qui per ingenii cultum 
	exprimuntur, percipere studeant. Novarum scientiarum et doctrinarum necnon 
	novissimorum inventorum notitias cum christianis moribus christianaeque 
	doctrinae institutione coniungant, ut religionis cultus animique probitas 
	apud ipsos pari gressu procedant cum scientiarum cognitione et cotidie 
	progredientibus technicorum artibus, et ideo ipsi valeant res omnes integro 
	christiano sensu probare atque interpretari.</p>
	<p>Qui theologicis disciplinis in Seminariis et Studiorum Universitatibus 
	incumbunt, cum hominibus qui in aliis scientiis excellunt, collatis viribus 
	atque consiliis, cooperari studeant. Theologica inquisitio insimul profundam 
	veritatis revelatae cognitionem prosequatur et coniunctionem cum proprio 
	tempore ne negligat, ut homines variis disciplinis excultos ad pleniorem 
	fidei scientiam iuvare possit. Haec socia opera plurimum proderit 
	institutioni sacrorum ministrorum qui Ecclesiae doctrinam de Deo, de homine 
	et de mundo aptius coaevis nostris explanare poterunt, ita ut verbum illud 
	etiam libentius ab eis suscipiatur (137). Immo optandum ut plures laici congruam 
	in disciplinis sacris institutionem adipiscantur, nec pauci inter eos haec 
	studia, data opera, colant et altius producant. Ut vero munus suum exercere 
	valeant, agnoscatur fidelibus, sive clericis sive laicis, iusta libertas 
	inquirendi, cogitandi necnon mentem suam in humilitate et fortitudine 
	aperiendi in iis in quibus peritia gaudent (138). </p>
</FONT>
	<b>
<FONT size=3>
	<p align="center">Caput III</p>
	<p align="center">DE VITA OECONOMICA-SOCIALI</p>
</FONT>
	<p align="center">&nbsp;</p>
	</b>
	<p></p>
<FONT size=3>
	<b>
	<p>63</b>. <b>De quibusdam vitae oeconomicae aspectibus</b><i>. </i></p>
	<p>Etiam in vita oeconomica-sociali personae humanae dignitas eiusque 
	integra vocatio, totiusque societatis bonum, honoranda atque promovenda 
	sunt. Homo enim totius vitae oeconomicae-socialis auctor, centrum et finis 
	est.</p>
	<p>Oeconomia hodierna, non secus atque aliae vitae socialis provinciae, 
	crescenti super naturam hominis dominatione notatur, densioribus 
	impensioribusque relationibus atque mutua dependentia, inter cives, coetus 
	et populos, necnon frequentiori politicae potestatis interventione. Insimul 
	progressus in rationibus producendi atque in bonis ac servitiis commutandis, 
	oeconomiam aptum effecerunt instrumentum, quo adauctis familiae humanae 
	necessitatibus melius provideri possit.</p>
	<p>Non desunt tamen rationes inquietudinis. Homines non pauci, praesertim in 
	regionibus oeconomice progressis, re oeconomica quasi regi videntur, ita ut 
	fere tota eorum vita personalis ac socialis spiritu quodam oeconomistico 
	imbuatur, tam in nationibus quae oeconomiae collectivisticae favent quam in 
	aliis. Eo temporis momento quo vitae oeconomicae incrementum, dummodo 
	rationabiliter humaniterque dirigatur atque coordinetur, inaequalitates 
	sociales mitigare posset, saepe saepius in earum exasperationem, vel etiam 
	alic-ubi in regressum condicionis socialis debilium et in despectum pauperum 
	vertitur. Dum rebus omnino necessariis ingens multitudo adhuc caret, aliqui, 
	etiam in regionibus minus progressis, opulenter vivunt vel bona dissipant. 
	Luxus et miseria simul exsistunt. Dum pauci maxima deliberandi potestate 
	fruuntur, multi omni paene possibilitate carent propria initiativa ac 
	responsabilitate agendi, saepe etiam in condicionibus vitae et laboris 
	persona humana indignis versantes.</p>
	<p>Similes aequilibrii oeconomici socialisque defectus inter agriculturam, 
	industriam ac servitia, sicut etiam inter diversas regiones unius eiusdemque 
	nationis advertuntur. Inter nationes oeconomice magis progressas aliasque 
	nationes gravior in dies oppositio fit, quae ipsam pacem mundi in discrimen 
	vocare potest.</p>
	<p>Has disparitates coaevi nostri conscientia in dies vividiore persentiunt, 
	cum eis persuasissimum sit, ampliores technicas et oeconomicas facultates, 
	quibus mundus hodiernus gaudet, hunc infaustum statum rerum corrigere posse 
	atque debere. Inde autem reformationes multae in vita oeconomica-sociali 
	atque mentis et habitudinis conversio ab omnibus requiruntur. Ad hoc 
	Ecclesia iustitiae et aequitatis principia, tam pro vita individuali et 
	sociali, quam pro vita internationali, a recta ratione postulata, in decursu 
	saeculorum sub luce Evangelii exaravit atque his praesertim ultimis 
	temporibus protulit. Sacrum Concilium haec principia secundum adiuncta huius 
	aetatis roborare orientationesque quasdam proferre intendit, exigentias 
	progressionis oeconomicae imprimis respiciens (139). </p>
	<b>
	<p align="center">Sectio I: De progressione oeconomica</p>
	</b>
</FONT>
	<p></p>
<FONT size=3>
	<b>
	<p>64</b>. <b>De progressione oeconomica in hominis servitium</b><i>. </i>
	</p>
	<p>Hodie, magis quam antea, ut augmento populi consulatur et crescentibus 
	generis humani optatis satisfiat, incrementum productionis bonorum 
	agriculturae et industriae necnon praestationis servitiorum iure intenditur. 
	Ideo favendum est progressui technico, spiritui innovationis, studio 
	inceptuum creandorum atque ampliandorum, methodis productionis aptandis, ac 
	strenuis quorumcumque productionem exercentium conatibus: omnibus nempe 
	elementis quae huic progressioni inserviunt. Huius autem productionis 
	finalitas fundamentalis non est merum productorum incrementum, neque lucrum 
	vel dominatus, sed hominis servitium, hominis quidem integri, attento ordine 
	materialium eius necessitatum atque eius vitae intellectualis, moralis, 
	spiritualis ac religiosae exigentiarum, hominis, dicimus, cuiuscumque, et 
	cuiuscumque hominum coetus, cuiusvis stirpis vel mundi regionis. Itaque 
	navitas oeconomica, secundum methodos et leges proprias, intra fines ordinis 
	moralis (140) exercenda est ita ut Dei de homine consilium adimpleatur (141). </p>
	<b>
	<p>65</b>. <b>De progressione oeconomica sub consilio hominis</b><i>. </i>
	</p>
	<p>Progressio oeconomica sub hominis consilio manere debet; nec soli 
	arbitrio paucorum hominum aut coetuum nimia potentia oeconomica pollentium, 
	nec solius communitatis politicae, nec quarundam potentiorum nationum 
	remittenda est. Oportet e contra ut, in quocumque gradu, homines quam 
	plurimi atque, ubi de relationibus internationalibus agitur, omnes nationes 
	in ea dirigenda activas partes habeant. Pariter opus est ut opera spontanea 
	singulorum hominum liberorumque coetuum cum auctoritatum publicarum 
	conatibus coordinentur atque apte et cohaerenter componantur.</p>
	<p>Incrementum nec soli cursui quasi mechanico activitatis oeconomicae 
	singulorum nec soli potestati auctoritatis publicae relinquendum est. Quare 
	erroris arguendae sunt, tam doctrinae quae specie falsae libertatis 
	reformationibus necessariis obstant, quam illae quae iura fundamentalia 
	personarum singularum et coetuum organizationi productionis collectivae 
	postponunt (142). </p>
	<p>Meminerint ceterum cives suum esse ius et officium, etiam a potestate 
	civili agnoscendum, ad verum propriae communitatis progressum pro sua 
	possibilitate conferre. Praesertim in regionibus oeconomice minus 
	progressis, ubi omnes opes urgenter adhibendae sunt, bonum commune graviter 
	in discrimen vocant qui opes suas infructuosas retinent vel - salvo iure 
	personali migrationis - communitatem suam subsidiis sive materialibus sive 
	spiritualibus privant quibus illa eget.</p>
	<b>
	<p>66</b>. <b>De ingentibus differentiis oeconomicis-socialibus removendis</b><i>.
	</i></p>
	<p>Ut exigentiis iustitiae et aequitatis satisfiat, strenue enitendum est 
	ut, servatis iuribus personarum atque propria indole cuiusque populi, 
	ingentes quae nunc sunt et saepe crescunt inaequalitates oeconomicae cum 
	discriminatione individuali et sociali coniunctae, quam citius removeantur. 
	Pariter, in pluribus regionibus, attentis peculiaribus agriculturae 
	difficultatibus sive in gignendis sive in vendendis bonis, adiuvandi sunt 
	ruricolae cum ad productionem augendam et vendendam, tum ad necessarias 
	evolutiones ac innovationes inducendas, tum ad aequum redditum consequendum, 
	ne, ut saepius accidit, in condicione civium inferioris ordinis maneant. 
	Ipsi autem agricolae, praesertim iuvenes, sese sollerter applicent ad suam 
	peritiam professionalem perficiendam, sine qua progressio agriculturae dari 
	nequit (143). </p>
	<p>Iustitia et aequitas item requirunt ut mobilitas, quae in progredientibus 
	rebus oeconomicis necessaria est, ita ordinetur, ne vita hominum singulorum 
	eorumque familiarum incerta et praecaria fiat. Erga opifices vero, qui ex 
	alia natione vel regione oriundi, ad promotionem oeconomicam populi vel 
	provinciae labore suo conferunt, quaevis discriminatio quoad condiciones 
	remunerationis vel laboris sedulo vitanda est. Insuper universi, imprimis 
	publicae potestates, illos non simpliciter veluti mera productionis 
	instrumenta sed ut personas habere debent, eosque adiuvare ut familiam suam 
	apud se arcessere et decentem habitationem sibi providere possint, atque 
	eorum insertioni in vitam socialem populi vel regionis recipientis favere. 
	Attamen, quantum fieri potest, in propriis regionibus fontes laboris 
	creentur.</p>
	<p>In rebus oeconomicis hodie mutationi obnoxiis uti in novis societatis 
	industrialis formis in quibus e.g. automatio progreditur, curandum est ut 
	labor sufficiens et unicuique conveniens simul ac possibilitas congruae 
	formationis technicae et professionalis praebeatur, et in tuto collocentur 
	victus atque dignitas humana eorum praesertim qui ob morbum vel aetatem 
	gravioribus laborant difficultatibus.</p>
	<b>
	<p align="center">Sectio II: De quibusdam principiis totam vitam 
	oeconomicam-socialem regentibus</p>
	</b>
</FONT>
	<p></p>
<FONT size=3>
	<b>
	<p>67</b>. <b>De labore eiusque condicionibus atque de otio</b><i>. </i></p>
	<p>Labor humanus, qui in bonis gignendis ac commutandis vel in servitiis 
	oeconomicis suppeditandis exercetur, ceteris elementis vitae oeconomicae 
	praestat, quippe quae tantum rationem instrumentorum habeant.</p>
	<p>Hic enim labor, sive proprio marte assumatur sive ab alio conducatur, a 
	persona immediate procedit, quae res naturae quasi suo sigillo signat easque 
	suae voluntati submittit. Labore suo, homo ordinarie suam suorumque vitam 
	sustentat, cum fratribus suis coniungitur eisque inservit, germanam 
	caritatem exercere potest atque creationi divinae perficiendae sociam operam 
	praebere. Immo, per laborem Deo oblatum, tenemus hominem ipsi redemptionis 
	operi Iesu Christi consociari, qui praecellentem labori detulit dignitatem, 
	cum in Nazareth propriis manibus operaretur. Exinde oritur pro unoquoque 
	officium fideliter laborandi atque etiam ius ad laborem; societatis vero 
	est, iuxta adiuncta in ea vigentia, pro sua parte cives adiuvare ut 
	sufficientis laboris occasionem invenire possint. Denique ita remunerandus 
	est labor ut homini facultates praebeantur suam suorumque vitam materialem, 
	socialem, culturalem spiritualemque digne excolendi, spectatis uniuscuiusque 
	munere et productivitate necnon officinae condicionibus et bono communi 
	(144). </p>
	<p>Cum navitas oeconomica plerumque consociato hominum labore fiat, iniquum 
	et inhumanum est illam ita componere et ordinare ut quibusvis laborantibus 
	detrimento sit. Saepius autem accidit, etiam nostris diebus, ut opus 
	facientes quodammodo in servitutem proprii operis redigantur. Quod sic 
	dictis legibus oeconomicis nequaquam iustificatur. Universus igitur 
	fructuosi laboris processus necessitatibus personae eiusque vitae vivendi 
	rationibus accommodandus est; imprimis eius vitae domesticae, praesertim 
	quod ad matres familiae spectat, respectu semper habito et sexus et aetatis. 
	Laborantibus praebeatur insuper facultas proprias qualitates personamque 
	suam in ipso laboris exercitio explicandi. Huic exercitio tempus viresque 
	suas debita cum responsabilitate applicantes, tamen ad vitam familiarem, 
	culturalem, socialem et religiosam colendam etiam sufficienti quiete et otio 
	omnes gaudeant. Immo opportunitatem habeant vires ac potentias libere 
	evolvendi, quas fortasse in labore professionali parum excolere valent.</p>
	<b>
	<p>68</b>. <b>De participatione in inceptis et in universa rei oeconomicae 
	dispositione, et de conflictibus in labore</b><i>. </i></p>
	<p>In inceptis oeconomicis personae consociantur, homines scilicet liberi et 
	sui iuris, ad imaginem Dei creati. Ideo, attentis muneribus uniuscuiusque, 
	sive proprietariorum, sive conductorum operis, sive dirigentium, sive 
	operariorum, atque salva necessaria directionis operis unitate, promoveatur, 
	modis apte determinandis, omnium actuosa participatio in inceptorum 
	curatione (145). Cum autem saepius non iam in ipso incepto, sed altius a 
	superioris ordinis institutis de oeconomicis et socialibus condicionibus 
	decernatur, e quibus sors futura laborantium eorumque liberorum pendet, 
	etiam in his statuendis partem habeant, et quidem per seipsos vel per 
	delegatos libere electos.</p>
	<p>Inter fundamentalia personae humanae iura adnumerandum est ius pro 
	laborantibus consociationes libere condendi, quae eos vere repraesentare et 
	ad vitam oeconomicam recto ordine disponendam conferre possint, necnon ius 
	earum navitatem sine ultionis periculo libere participandi. Per huiusmodi 
	ordinatam participationem, cum progrediente formatione oeconomica et sociali 
	iunctam, in dies augebitur apud omnes proprii muneris onerisque conscientia, 
	qua ipsi eo adducantur ut, secundum capacitates aptitudinesque sibi 
	proprias, totius operis progressionis oeconomicae et socialis necnon 
	universi boni communis procurandi socios se sentiant.</p>
	<p>Cum vero conflictus oeconomici-sociales oriuntur, ut ad pacificam eorum 
	solutionem deveniatur enitendum est. Licet autem semper praeprimis ad 
	sincerum inter partes colloquium sit recurrendum, operistitium tamen, et in 
	hodiernis adiunctis, ad propria iura defendenda et ad iusta laborantium 
	quaesita implenda, adiumentum necessarium, etsi ultimum, manere potest. 
	Quamprimum vero viae ad negotiationem et conciliationis colloquium 
	resumendum quaerantur.</p>
	<b>
	<p>69</b>. <b>De bonorum terrestrium ad universos homines destinatione</b><i>.
	</i></p>
	<p>Deus terram cum omnibus quae in ea continentur in usum universorum 
	hominum et populorum destinavit, ita ut bona creata aequa ratione ad omnes 
	affluere debeant, iustitia duce, caritate comite (146). Quaecumque formae 
	proprietatis sint, legitimis institutis populorum accommodatae, secundum 
	diversa atque mutabilia adiuncta, ad hanc bonorum universalem destinationem 
	semper attendendum est. Quapropter homo, illis bonis utens, res exteriores 
	quas legitime possidet non tantum tamquam sibi proprias, sed etiam tamquam 
	communes habere debet, eo sensu ut non sibi tantum sed etiam aliis prodesse 
	queant (147). Ceterum, ius habendi partem bonorum sibi suisque familiis 
	sufficientem omnibus competit. Ita Patres Doctoresque Ecclesiae senserunt, 
	docentes ad pauperes sublevandos homines obligari, et quidem, non tantum ex 
	superfluis (148). Qui autem in extrema necessitate degit, ius habet ut ex aliorum 
	divitiis necessaria sibi procuret (149). Cum tot sint in mundo fame oppressi, 
	Sacrum Concilium omnes sive singulos sive auctoritates urget ut, illius 
	sententiae Patrum memores: Pasce fame morientem, quia si non pavisti 
	occidisti (150), pro uniuscuiusque facultate, bona sua revera communicent et 
	impendant, praesertim illos, sive singulos sive populos, auxiliis muniendo, 
	quibus ipsi sese adiuvare atque evolvere possint.</p>
	<p>In societatibus oeconomice minus progressis non raro destinationi communi 
	bonorum ex parte per consuetudines et traditiones communitati proprias satis 
	fit, quibus unicuique membro bona prorsus necessaria praebentur. Vitandum 
	tamen est ne consuetudines quaedam ut omnino immutabiles habeantur, si novis 
	exigentiis huius temporis non iam respondeant; altera vero parte, ne contra 
	honestas consuetudines imprudenter agatur quae, dummodo hodiernis adiunctis 
	apte accommodentur, perutiles esse non desinunt. Similiter in nationibus 
	oeconomice valde progressis, corpus quoddam socialium institutionum, ad 
	cautionem et securitatem spectantium, communem bonorum destinationem pro sua 
	parte ad actum adducere potest. Ulterius promovenda sunt servitia familiaria 
	et socialia, praesertim quae animi cultui atque educationi consulunt. In his 
	omnibus instituendis, invigilandum tamen est ne cives ad quamdam erga 
	societatem inertiam inducantur neve suscepti officii onus reiiciant et 
	servitium repudient.</p>
	<b>
	<p>70</b>. <b>De bonorum collocationibus et de re nummaria</b><i>. </i></p>
	<p>Bonorum collocationes, ex sua parte, tendere debent ad occasiones laboris 
	redditusque sufficientes tam populo hodierno quam futuro procurandos. 
	Quicumque de his collocationibus et vitae oeconomicae ordinatione decernunt 
	- sive singuli, sive coetus, sive auctoritates publicae -, hos fines prae 
	oculis habere tenentur, atque gravem suam obligationem agnoscere ex una 
	parte invigilandi, ut necessariis ad vitam decentem requisitis, sive 
	singulorum sive totius communitatis, provideatur, ex altera parte futura 
	praevidendi et iustum aequilibrium constituendi inter necessitates hodiernae 
	consumptionis, sive individualis sive collectivae, et exigentias collocandi 
	bona pro generatione ventura. Semper etiam prae oculis habeantur urgentes 
	nationum vel regionum oeconomice minus progressarum necessitates. In re 
	autem monetaria caveatur ne propriae nationis necnon aliarum nationum bono 
	offendatur. Provideatur insuper ne oeconomice debiles ex valoris pecuniae 
	immutatione iniuste detrimentum patiantur.</p>
	<b>
	<p>71</b>. <b>De accessione ad proprietatem et dominium privatum bonorum; et 
	de latifundiis</b><i>. </i></p>
	<p>Cum proprietas ac aliae in bona exteriora dominii privati formae ad 
	expressionem personae conferant, cum insuper occasionem ei praebeant suum 
	munus in societate et oeconomia exercendi, valde interest ut, sive 
	singolorum sive communitatum, ad quoddam bonorum exteriorum dominium 
	accessio foveatur.</p>
	<p>Proprietas privata aut dominium quoddam in bona exteriora spatium plane 
	necessarium ad personalem et familiarem autonomiam unicuique conferunt, et 
	velut libertatis humanae extensio considerari debent. Demum, quia ad munus 
	onusque exercendum stimulos addunt, condicionem quamdam libertatum civilium 
	constituunt (151). </p>
	<p>Formae talis dominii vel proprietatis sunt hodie diversae et in dies 
	adhuc magis diversificantur. Omnes autem, non obstantibus fundis socialibus, 
	iuribus et ministeriis a societate procuratis, causa non parvipendenda 
	securitatis manent. Quod non tantum de proprietatibus materialibus dicendum 
	est, sed etiam de immaterialibus bonis, uti sunt capacitates professionales.</p>
	<p>Ius autem privati dominii illi iuri non obstant quod variis formis 
	proprietatum publicarum inest. Translatio quidem bonorum in publicam 
	proprietatem non nisi a competenti auctoritate, iuxta boni communis 
	exigentias et intra eius limites, aequa compensatione oblata, fieri potest. 
	Praeterea, ad publicam auctoritatem pertinet praecavere ne quis privata 
	proprietate contra bonum commune abutatur (152). </p>
	<p>Ipsa autem proprietas privata et indolem socialem natura sua habet, quae 
	in communis destinationis bonorum lege fundatur (153). Qua sociali indole 
	neglecta, proprietas multoties occasio cupiditatum et gravium perturbationum 
	fieri accidit, ita ut ad ipsum ius in discrimen vocandum impugnatoribus 
	praetextus detur.</p>
	<p>In pluribus regionibus oeconomice minus progressis, magni vel etiam 
	latissimi rustici fundi existunt, mediocriter exculti vel lucri causa sine 
	ulla cultura manentes, dum maior pars populi vel terris caret vel minimis 
	tantum agris gaudet, atque, ex altera parte, incrementum fructificationis 
	agrorum evidenter urgens apparet. Non raro ii qui a dominis ad laborem 
	conducuntur, vel qui partem illorum titulo locationis colunt, nonnisi 
	stipendium vel proventum homine indignum recipiunt, decenti habitatione 
	privantur, necnon a mediatoribus exspoliantur. Omni securitate carentes, sub 
	tali personali famulatu vivunt, ut fere omnis facultas sponte et cum 
	responsabilitate agendi eis tollatur, omnisque promotio in cultu humano et 
	omnis pars in vita sociali et politica illis prohibeantur. Pro variis igitur 
	casibus reformationes necessariae sunt: ut crescant reditus, emendentur 
	condiciones laboris, augeatur securitas in conductione, deturque 
	incitamentum ad sponte operandum; immo ut distribuantur fundi non satis 
	exculti iis qui easdem terras fructuosas reddere valeant. Quo in casu 
	suppeditanda sunt res et media necessaria, praesertim educationis subsidia 
	et iustae ordinationis cooperativae facultates. Quoties autem proprietatis 
	ademptionem bonum commune exegerit, compensatio ex aequitate, omnibus 
	adiunctis perpensis, aestimanda est.</p>
	<b>
	<p>72</b>. <b>De navitate oeconomica-sociali et de Regno Christi</b><i>. </i>
	</p>
	<p>Christiani qui activas partes in hodierna progressione oeconomica-sociali 
	agunt et iustitiam caritatemque propugnant, persuasum sibi habeant se multum 
	ad humanitatis prosperitatem et mundi pacem conferre posse. In his 
	activitatibus sive singuli sive consociati exemplo fulgeant. Acquisitis 
	quidem peritia experientiaque omnino necessariis, inter terrestres navitates 
	rectum ordinem servent, in fidelitate erga Christum Eiusque Evangelium, ita 
	ut integra eorum vita, tam individualis quam socialis, spiritu Beatitudinum, 
	notabiliter paupertatis, imbuatur.</p>
	<p>Quicumque Christo obediens, primum quaerit Regnum Dei, inde validiorem ac 
	puriorem amorem suscipit, ad omnes fratres suos adiuvandos et ad opus 
	iustitiae, inspirante caritate, perficiendum (154). </p>
</FONT>
	<p></p>
	<b>
<FONT size=3>
	<p align="center">Caput IV</p>
	<p align="center">DE VITA COMMUNITATIS POLITICAE</p>
</FONT>
	<p align="center">&nbsp;</p>
	</b>
	<p></p>
<FONT size=3>
	<b>
	<p>73</b>.<b> De hodierna vita publica</b><i>. </i></p>
	<p>Nostris temporibus profundae advertuntur transformationes etiam in 
	compage et institutionibus populorum, quae ipsorum evolutionem culturalem, 
	oeconomicam ac socialem consequuntur; quae transformationes magnum influxum 
	in communitatis politicae vitam exercent, praesertim quod attinet ad omnium 
	iura et officia in libertatis civilis exercitio ac in bono communi 
	attingendo et ad civium relationes inter se et cum publica auctoritate 
	ordinandas.</p>
	<p>Ex vividiore humanae dignitatis conscientia exoritur, in variis mundi 
	regionibus, studium ordinem politicum-iuridicum instaurandi, in quo personae 
	iura in vita publica melius protegantur, ut sunt iura libere sese 
	coadunandi, consociandi, proprias opiniones exprimendi ac religionem 
	privatim publiceque profitendi. Tutamen enim personae iurium condicio 
	necessaria est ut cives, sive singuli sive consociati, in rei publicae vita 
	et moderamine actuose participare possint.</p>
	<p>Una cum progressu culturali, oeconomico ac sociali apud plures roboratur 
	desiderium assumendi maiorem partem in communitatis politicae vita 
	ordinanda. In multorum conscientia studium augetur ut iura minorum alicuius 
	nationis partium serventur, earum officiis erga communitatem politicam non 
	neglectis; insuper reverentia in dies increscit erga homines aliam opinionem 
	vel aliam religionem profitentes; simul latior instituitur cooperatio, ut 
	omnes cives, et non tantum quidam privilegiis ornati, iuribus personalibus 
	reapse frui possint.</p>
	<p>Reprobantur autem quaecumque formae politicae, in aliquibus regionibus 
	vigentes, quae libertatem civilem vel religiosam praepediunt, victimas 
	cupiditatum et criminum politicorum multiplicant ac exercitium auctoritatis 
	a bono communi ad commodum cuiusdam factionis vel ipsorum moderatorum 
	detorquent.</p>
	<p>Ad vitam politicam vere humanam instaurandam nihil melius est quam 
	interiorem iustitiae et benevolentiae ac servitii boni communis sensum 
	fovere atque persuasiones fundamentales circa veram indolem communitatis 
	politicae necnon circa finem, rectum exercitium et limites publicae 
	auctoritatis corroborare.</p>
	<b>
	<p>74</b>. <b>De communitatis politicae natura et fine</b><i>. </i></p>
	<p>Homines, familiae et varii coetus, qui communitatem civilem constituunt, 
	propriae insufficientiae ad vitam plene humanam instituendam conscii sunt et 
	necessitatem amplioris communitatis percipiunt, in qua omnes, ad commune 
	bonum semper melius procurandum, cotidie proprias vires conferant (155). 
	Quapropter communitatem politicam secundum varias formas constituunt. 
	Communitas ergo politica propter illud commune bonum exsistit, in quo suam 
	plenam iustificationem et sensum obtinet, et ex quo ius suum primigenum et 
	proprium depromit. Bonum vero commune summam complectitur earum vitae 
	socialis condicionum, quibus homines, familiae et consociationes, suam 
	ipsorum perfectionem plenius atque expeditius consequi possint (156). </p>
	<p>Multi autem et diversi sunt homines, qui in communitatem politicam 
	conveniunt et legitime in diversa consilia declinare possunt. Ne igitur, 
	unoquoque in suam sententiam abeunte, communitas politica distrahatur, 
	auctoritas requiritur, quae omnium civium vires in bonum commune dirigat, 
	non mechanice nec despotice, sed imprimis ut vis moralis, quae libertate et 
	suscepti officii onerisque conscientia nititur.</p>
	<p>Patet ergo communitatem politicam et auctoritatem publicam in natura 
	humana fundari ideoque ad ordinem a Deo praefinitum pertinere; etsi 
	regiminis determinatio et moderatorum designatio liberae civium voluntati 
	relinquantur (157). </p>
	<p>Sequitur item auctoritatis politicae exercitium sive in communitate ut 
	tali, sive in institutis rem publicam repraesentantibus, semper intra fines 
	ordinis moralis ad effectum deducendum esse, ad commune bonum - et quidem 
	dynamice conceptum - procurandum, secundum ordinem iuridicum legitime 
	statutum vel statuendum. Tunc cives ad obedientiam praestandam ex 
	conscientia obligantur (158). Exinde vero patet responsabilitas, dignitas et 
	momentum eorum, qui praesunt.</p>
	<p>Ubi autem a publica auctoritate, suam competentiam excedente, cives 
	premuntur, ipsi, quae a bono communi obiective postulantur, ne recusent; fas 
	vero sit eis contra abusum huius auctoritatis sua conciviumque suorum iura 
	defendere, illis servatis limitibus, quos lex naturalis et evangelica 
	delineat.</p>
	<p>Modi vero concreti, quibus communitas politica propriam compagem et 
	publicae auctoritatis temperationem ordinat, varii esse possunt secundum 
	diversam populorum indolem et historiae progressum; semper autem ad hominem 
	excultum, pacificum et erga omnes beneficum efformandum inservire debent, ad 
	totius familiae humanae emolumentum.</p>
	<b>
	<p>75</b>. <b>De omnium in vita publica cooperatione</b><i>. </i></p>
	<p>Cum humana natura plene congruit ut structurae politicae-iuridicae 
	inveniantur, quae omnibus civibus semper melius ac sine ulla discriminatione 
	possibilitatem effectivam praebeant libere et actuose participandi tum in 
	fundamentis iuridicis communitatis politicae statuendis, tum in rei publicae 
	moderamine et variorum institutorum campis et finibus determinandis, tum in 
	moderatorum electione (159). Memores ergo omnes cives sint iuris simul et officii 
	suo libero suffragio utendi ad bonum commune promovendum. Ecclesia laude et 
	consideratione dignum opus illorum habet, qui in hominum servitium rei 
	publicae bono se devovent et huius officii onera suscipiunt.</p>
	<p>Ut civium cooperatio, cum officii conscientia coniuncta, in cotidiana 
	publicae rei vita effectum suum felicem attingat, requiritur positivus ordo 
	iuris, in quo conveniens divisio munerum et institutorum auctoritatis 
	publicae atque simul efficax tuitio iurium, neminique obnoxia, instaurentur. 
	Omnium personarum, familiarum ac coetuum iura eorumque exercitium 
	agnoscantur, serventur et promoveantur (160), simul cum officiis, quibus cuncti 
	cives obstringuntur. Inter quae officium meminisse oportet rei publicae 
	materialia et personalia servitia praestandi, quae ad bonum commune 
	requiruntur. Caveant moderatores ne coetus familiares, sociales aut 
	culturales, corpora aut instituta intermedia, impediant, neve ea sua 
	legitima et efficaci actione privent, quam potius libenter et ordinatim 
	promovere satagant. Cives vero, sive singuli sive consociati, caveant ne 
	nimiam potestatem publicae auctoritati tribuant, neve nimia commoda et 
	utilitates ab ipsa inopportune postulent, ita ut personarum, familiarum 
	necnon coetuum socialium officii onus imminuant.</p>
	<p>Ab implicatioribus nostrae aetatis adiunctis publica auctoritas saepius 
	in res sociales et oeconomicas atque culturales se interponere cogitur ad 
	aptiores inducendas condiciones, quibus cives ac coetus ad integrum humanum 
	bonum libere prosequendum efficacius iuventur. Secundum autem diversas 
	regiones et populorum evolutionem diverso modo intellegi possunt relationes 
	inter socializationem (161) et personae autonomiam ac progressum. Sed ubi 
	exercitium iurium propter bonum commune ad tempus restringitur, libertas, 
	circumstantiis mutatis, quam primum restituatur. At inhumanum est quod 
	auctoritas politica incidat in formas totalitarias vel in formas dictatorias 
	quae iura personae vel socialium coetuum laedant.</p>
	<p>Cives pietatem erga patriam magnanimiter et fideliter excolant, sine 
	tamen mentis angustia, ita scilicet ut ad bonum totius familiae humanae, 
	quae variis nexibus inter stirpes, gentes ac nationes coniungitur, semper 
	simul animum intendant.</p>
	<p>Christifideles omnes in communitate politica specialem et propriam 
	vocationem sentiant, qua exemplo praefulgere debent quatenus officii 
	conscientia sunt adstricti et communi bono excolendo inserviunt, ita ut 
	factis quoque commonstrent quomodo auctoritas cum libertate, inceptio 
	personalis cum totius corporis socialis coniunctione ac necessitudine, 
	unitas opportuna cum proficua diversitate componantur. Circa rem temporalem 
	ordinandam legitimas, at inter se discrepantes, opiniones agnoscant, 
	civesque, etiam consociatos, qui eas honeste defendunt, revereantur. Partes 
	autem politicae ea promovere debent, quae earum iudicio ad bonum commune 
	requiruntur; numquam vero propriam utilitatem communi bono praeponere licet.</p>
	<p>Educatio vero civilis et politica, hodie tum populo tum praesertim 
	iuvenibus maxime necessaria, sedulo curanda est, ut omnes cives in 
	communitatis politicae vita partes suas agere valeant. Qui idonei sunt aut 
	fieri possunt ad artem politicam, difficilem simul et nobilissimam (162), sese 
	praeparent et eam, proprii commodi et venalis beneficii immemores, exercere 
	satagant. Contra iniuriam et oppressionem, unius hominis vel partis 
	politicae arbitrarium dominatum et intolerantiam, integritate morum ac 
	prudentia agant; sinceritate autem et aequitate, immo caritate et 
	fortitudine politica, bono omnium se devoveant.</p>
	<b>
	<p>76</b>. <b>Communitas politica et Ecclesia</b><i>. </i></p>
	<p>Magni momenti est, praesertim ubi societas pluralistica viget, ut rectus 
	respectus relationis inter communitatem politicam et Ecclesiam habeatur, 
	utque inter ea, quae christifideles, sive singuli sive consociati, suo 
	nomine tamquam cives, christiana conscientia ducti, et ea, quae nomine 
	Ecclesiae una cum pastoribus suis agunt, clare distinguatur.</p>
	<p>Ecclesia, quae, ratione sui muneris et competentiae, nullo modo cum 
	communitate politica confunditur, neque ad ullum systema politicum 
	alligatur, simul signum est et tutamentum transcendentiae humanae personae.</p>
	<p>Communitas politica et Ecclesia in proprio campo ab invicem sunt 
	independentes et autonomae. Ambae autem, licet diverso titulo, eorumdem 
	hominum vocationi personali et sociali inserviunt. Quod servitium eo 
	efficacius in omnium bonum exercebunt, quo ambae melius sanam cooperationem 
	inter se colunt, attentis quoque locorum temporumque adiunctis. Homo enim ad 
	solum ordinem temporalem non coarctatur, sed in historia humana vivens 
	aeternam suam vocationem integre servat. Ecclesia vero, in Redemptoris amore 
	fundata, ad hoc confert ut intra nationis terminos et inter nationes 
	iustitia et caritas latius vigeant. Evangelicam veritatem praedicando atque 
	omnes navitatis humanae provincias, per suam doctrinam et testimonium a 
	christifidelibus exhibitum, illuminando, etiam politicam civium libertatem 
	et responsabilitatem reveretur atque promovet.</p>
	<p>Apostoli ipsorumque successores et horum cooperatores, cum mittantur ut 
	hominibus Christum mundi Salvatorem annuntient, in suo apostolatu exercendo 
	Dei potentia innituntur, qui persaepe in testium infirmitate virtutem 
	Evangelii manifestat. Quicumque enim Dei verbi ministerio se devovent, 
	utantur oportet viis et subsidiis Evangelio propriis, quae in pluribus a 
	terrenae civitatis subsidiis differunt.</p>
	<p>Res quidem terrenae et ea, quae in hominum condicione hunc mundum 
	exsuperant, arcte inter se iunguntur, et ipsa Ecclesia rebus temporalibus 
	utitur quantum propria eius missio id postulat. Spem vero suam in 
	privilegiis ab auctoritate civili oblatis non reponit; immo quorundam iurium 
	legitime acquisitorum exercitio renuntiabit, ubi constiterit eorum usu 
	sinceritatem sui testimonii vocari in dubium aut novas vitae condiciones 
	aliam exigere ordinationem. Semper autem et ubique ei fas sit cum vera 
	libertate fidem praedicare, socialem suam doctrinam docere, munus suum inter 
	homines expedite exercere necnon iudicium morale ferre, etiam de rebus quae 
	ordinem politicum respiciunt, quando personae iura fundamentalia aut 
	animarum salus id exigant, omnia et sola subsidia adhibendo, quae Evangelio 
	et omnium bono secundum temporum et condicionum diversitatem congruant.</p>
	<p>Fideliter Evangelio adhaerens et suam missionem in mundo exercens, 
	Ecclesia, cuius est, quidquid verum, bonum et pulchrum in communitate humana 
	invenitur, fovere ac elevare (163), pacem inter homines ad Dei gloriam roborat 
	(164).
	</p>
</FONT>
	<b>
<FONT size=3>
	<p align="center">Caput V</p>
	<p align="center">DE PACE FOVENDA ET DE COMMUNITATE GENTIUM PROMOVENDA</p>
</FONT>
	<p align="center">&nbsp;</p>
	</b>
	<p></p>
<FONT size=3>
	<b>
	<p>77</b>. <b>Introductio</b><i>. </i></p>
	<p>Hisce nostris annis, quibus aerumnae et angustiae ex grassante vel 
	impendente bello profluentes adhuc gravissimae inter homines perdurant, 
	universa familia humana ad horam summi discriminis in suae maturitatis 
	processu pervenit. In unum paulatim congregata atque ubivis suae unitatis 
	melius iam conscia, opus quod ei incumbit, mundum scilicet pro omnibus 
	hominibus ubique terrarum vere humaniorem aedificandi, peragere nequit nisi 
	cuncti ad veritatem pacis renovato animo convertantur. Hinc fit ut 
	evangelicum nuntium, cum altioribus generis humani studiis atque optatis 
	congruens, nostris temporibus nova claritate elucescat dum pacis artifices 
	beatos proclamat, &quot;quoniam filii Dei vocabuntur&quot; (<i>Mt </i>5,9).</p>
	<p>Ideo Concilium veram et nobilissimam pacis rationem illustrans, belli 
	immanitate damnata, christianos ferventer evocare intendit ut, auxiliante 
	Christo auctore pacis, cum omnibus hominibus ad pacem in iustitia et amore 
	inter eos firmandam et ad instrumenta pacis apparanda cooperentur.</p>
	<b>
	<p>78</b>. <i>(De natura pacis). </i>Pax non est mera absentia belli, neque 
	ad solum adversarum virium aequilibrium stabiliendum reducitur neque ex 
	imperioso dominatu oritur, sed recte proprieque dicitur &quot;opus iustitiae&quot; (<i>Is </i>
	32,17). Fructus exsistit ordinis humanae societati a divino suo 
	Fundatore insiti et ab hominibus perfectiorem semper iustitiam sitientibus 
	in actum deducendi. Cum enim generis humani bonum commune primaria quidem 
	sua ratione lege aeterna regatur, sed, quoad id quod concrete exigit, 
	progrediente tempore incessantibus mutationibus subiciatur, numquam pax pro 
	semper acquisita est, sed perpetuo aedificanda. Cum insuper labilis sit 
	humana voluntas necnon peccato sauciata, procuratio pacis constantem 
	uniuscuiusque exposcit passionum dominationem et legitimae auctoritatis 
	invigilantiam.</p>
	<p>Hoc tamen non sufficit. Pax haec in terris obtineri non potest nisi bonum 
	personarum in tuto collocetur et homines cum fiducia divitias sui animi 
	atque ingenii inter se sponte communicent. Firma voluntas alios homines et 
	populos eorumque dignitatem reverendi studiosumque fraternitatis exercitium 
	ad pacem construendam omnino necessaria sunt. Ita pax fructus etiam amoris 
	exsistit, qui ultra ea progreditur quae iustitia praestare valet.</p>
	<p>Pax autem terrena, quae ex dilectione proximi oritur, figura et effectus 
	est pacis Christi, a Deo Patre promanantis. Ipse enim Filius incarnatus, 
	princeps pacis, per crucem suam omnes homines Deo reconciliavit ac, 
	restituens omnium unitatem in uno Populo et uno Corpore, in propria sua 
	carne occidit odium (165) et, resurrectione exaltatus, Spiritum caritatis in corda 
	hominum diffudit.</p>
	<p>Quapropter omnes christiani enixe evocantur ut, &quot;veritatem facientes in 
	caritate&quot; (<i>Eph </i>4,15), cum hominibus vere pacificis sese uniant ad 
	pacem implorandam et instaurandam.</p>
	<p>Eodem spiritu moti, non possumus non laudare eos, qui in iuribus 
	vindicandis actioni violentae renuntiantes, ad media defensionis recurrunt 
	quae ceteroquin etiam debilioribus praesto sunt, dummodo hoc sine laesione 
	iurium et obligationum aliorum vel communitatis fieri possit.</p>
	<p>Quatenus homines peccatores sunt, eis imminet periculum belli, et usque 
	ad adventum Christi imminebit; quatenus autem, caritate coniuncti, peccatum 
	superant, superantur et violentiae, donec impleatur verbum: &quot;Conflabunt 
	gladios suos in vomeres et lanceas suas in falces. Non levabit gens contra 
	gentem gladium, nec exercebuntur ultra ad praelium&quot; (<i>Is </i>2,4).</p>
	<b>
	<p align="center">Sectio I: De bello vitando</p>
	</b>
</FONT>
	<p></p>
<FONT size=3>
	<b>
	<p>79</b>. <b>De bellorum immanitate refrenanda</b><i>. </i></p>
	<p>Quamvis recentia bella nostro mundo gravissima damna tum materialia tum 
	moralia intulerint, adhuc cotidie in aliqua terrarum parte bellum suas 
	vastationes persequitur. Immo, dum arma scientifica cuiuslibet generis in 
	bello adhibentur, saeva eius indoles proeliantes ad barbariem adducere 
	minatur quae illam anteactorum temporum longe superet. Porro condicionis 
	hodiernae complexitas ac relationum inter nationes intricatio permittunt ut 
	novis methodis, iisque insidiosis et subversivis, bella larvata 
	protrahantur. In pluribus adiunctis usus methodorum terrorismi tamquam nova 
	ratio bellandi habetur.</p>
	<p>Deiectum istum humanitatis statum prae oculis habens, Concilium ante 
	omnia in memoriam revocare intendit permanentem vim iuris naturalis gentium 
	eiusque principiorum universalium. Ipsa generis humani conscientia haec 
	principia firmiter magis magisque proclamat. Actiones ergo quae iisdem 
	deliberate adversantur necnon iussa quibus tales actiones praescribuntur 
	scelesta sunt, nec caeca obedientia illos qui iis parent excusare valet. 
	Inter has actiones illae ante omnia recensendae sunt quibus, ratione quadam 
	et methodo, universa gens, natio aut minoritas ethnica exterminantur: quae 
	tamquam crimina horrenda vehementer condemnandae sunt. Maxime vero probandus 
	est animus illorum qui talia praecipientibus aperte resistere non timescunt.</p>
	<p>Exstant de rebus bellicis variae conventiones internationales quibus sat 
	multae nationes subscripserunt, ut minus inhumanae efficiantur actiones 
	militares earumque sequelae: huiusmodi sunt conventiones quae pertinent ad 
	militum vulneratorum aut captivorum sortem, variaeque huius generis 
	stipulationes. Quae pactiones servandae sunt; immo tenentur omnes, 
	praesertim auctoritates publicae et de his rebus periti, quantum possunt 
	conari ut illae perficiantur sicque melius et efficacius ad bellorum 
	immanitatem refrenandam conducant. Insuper aequum videtur ut leges humaniter 
	provideant pro casu illorum qui ex motivo conscientiae arma adhibere 
	recusant, dum tamen aliam formam communitati hominum serviendi acceptant.</p>
	<p>Utique bellum non est e rebus humanis eradicatum. Quamdiu autem periculum 
	belli aderit, auctoritasque internationalis competens congruisque viribus 
	munita defuerit, tamdiu, exhaustis quidem omnibus pacificae tractationis 
	subsidiis, ius legitimae defensionis guberniis denegari non poterit. 
	Civitatum rectoribus aliisque qui rei publicae responsabilitatem 
	participant, incumbit igitur officium ut populorum sibi commissorum salutem 
	tueantur, res tam graves graviter gerentes. At aliud est res militares 
	gerere ut populi iuste defendantur, aliud alias nationes subiugare velle. 
	Nec potentia bellica omnem eiusdem militarem vel politicum usum legitimum 
	facit. Nec bello infeliciter iam exorto, eo ipso omnia inter partes adversas 
	licita fiunt.</p>
	<p>Qui vero, patriae servitio addicti, in exercitu versantur, et ipsi 
	tamquam securitatis libertatisque populorum ministros sese habeant, et, dum 
	hoc munere recte funguntur, vere ad pacem stabiliendam conferunt.</p>
	<b>
	<p>80</b>. <b>De bello totali</b><i>. </i></p>
	<p>Horror pravitasque belli scientificorum armorum incremento in immensum 
	augentur. Bellicae enim actiones, his armis adhibitis, ingentes 
	indiscriminatasque inferre possunt destructiones quae proinde limites 
	legitimae defensionis longe excedunt. Immo, si haec media, qualia iam in 
	magnarum nationum armamentariis inveniuntur, penitus adhiberentur, ex eo 
	internecio fere plena et omnino reciproca uniuscuiusque partis a parte 
	adversa haberetur praetermissis multis vastationibus in mundo oboriundis et 
	exitialibus effectibus ex usu huiusmodi armorum consequentibus.</p>
	<p>Quae omnia nos cogunt ut de bello examen mente omnino nova instituamus 
	(166). 
	Sciant huius aetatis homines se de suis bellicis actionibus gravem rationem 
	esse reddituros. Ab eorum enim hodiernis consiliis temporum futurorum 
	decursus multum pendebit.</p>
	<p>His attentis, haec Sacrosancta Synodus, suas faciens condemnationes belli 
	totalis iam a recentibus Summis Pontificibus enuntiatas (167), declarat:</p>
	<p>Omnis actio bellica quae in urbium integrarum vel amplarum regionum cum 
	earum incolis destructionem indiscriminatim tendit, est crimen contra Deum 
	et ipsum hominem, quod firmiter et incunctanter damnandum est.</p>
	<p>Singulare belli hodierni periculum in hoc consistit quod illis qui 
	recentiora arma scientifica possident quasi occasionem praebet talia scelera 
	perpetrandi et, connexione quadam inexorabili, hominum voluntates ad 
	atrocissima consilia impellere potest. Ne vero hoc in futurum unquam 
	eveniat, Episcopi totius orbis terrarum in unum congregati, omnes, nationum 
	moderatores praesertim, necnon eos qui rei militari praesunt, obsecrant, ut 
	tantam responsabilitatem coram Deo et coram universa humanitate incessanter 
	perpendant.</p>
	<b>
	<p>81</b>. <b>De cursu ad arma apparanda</b><i>. </i></p>
	<p>Arma quidem scientifica non ad hoc unice accumulantur ut tempore belli 
	adhibeantur. Cum enim firmitas uniuscuiusque partis defensionis a capacitate 
	fulminea adversarium repercutiendi dependere aestimetur, haec armorum 
	accumulatio, quae quotannis ingravescit, inconsueto quidem modo ad 
	deterrendos adversarios forte insurgentes inservit. Quod a multis habetur 
	tamquam omnium mediorum efficacissimum quibus nunc pax quaedam inter 
	nationes in tuto poni possit.</p>
	<p>Quidquid sit de illo dissuasionis modo, persuasum habeant homines cursum 
	ad arma apparanda, ad quem sat multae nationes confugiunt, non securam esse 
	viam ad pacem firmiter servandam, neque sic dictum aequilibrium ex illo 
	manans certam ac veram esse pacem. Belli exinde causae quin eliminentur, 
	potius paulatim aggravari minantur. Dum in arma semper nova apparanda 
	perabundantes divitiae erogantur, tot miseriis hodiernis mundi universi 
	remedium sufficiens praeberi non potest. Potius quam dissensiones inter 
	nationes vere ac funditus sanentur, iisdem aliae mundi partes inficiuntur. 
	Novae viae, ex reformato animo initium sumentes, eligendae erunt ut hoc 
	scandalum removeatur et, mundo ab anxietate qua opprimitur liberato, vera 
	pax restitui possit.</p>
	<p>Quapropter denuo declarandum est: cursum ad arma apparanda gravissimam 
	plagam humanitatis esse, ac pauperes intolerabiliter laedere. Valde autem 
	timendum est ne, si perduret, aliquando omnes exitiales clades pariat, 
	quarum media iam praeparat.</p>
	<p>Calamitatibus commonefacti quas humanum genus possibiles effecit, moram, 
	nobis desuper concessam, qua gaudemus, adhibeamus ut propriae 
	responsabilitatis magis conscii, vias inveniamus quibus controversias 
	nostras modo homine digniore componere possimus. Providentia divina a nobis 
	instanter requirit ut nosmetipsos ab antiqua belli servitute liberemus. Quod 
	si huiusmodi conamen facere renuerimus, quo ducamur in hac via mala quam 
	ingressi sumus, nescimus.</p>
	<b>
	<p>82</b>. <b>De bello omnino interdicendo et actione internationali ad 
	bellum vitandum</b><i>. </i></p>
	<p>Patet ergo nobis enitendum esse ut viribus omnibus tempora praeparemus 
	quibus, consentientibus nationibus, bellum quodlibet omnino interdici 
	possit. Quod sane requirit ut quaedam publica auctoritas universalis, ab 
	omnibus agnita, instituatur, quae efficaci potestate polleat ut pro omnibus 
	tum securitas, tum iustitiae observantia, tum iurium reverentia in tuto 
	ponantur. Antequam vero haec optanda auctoritas institui possit, opus est ut 
	hodierna suprema gremia internationalia studiis mediorum ad securitatem 
	communem procurandam aptiorum acriter se dedicent. Cum pax e mutua gentium 
	fiducia nasci oporteat potius quam armorum terrore nationibus imponi, 
	omnibus adlaborandum est ut cursus ad arma apparanda finem tandem habeat; ut 
	diminutio armorum re incipiat, non unilateraliter quidem sed pari passu ex 
	condicto progrediatur, veris efficacibusque cautionibus munita (168). </p>
	<p>Interea non parvipendenda sunt conamina quae iam facta sunt et adhuc 
	fiunt ut periculum belli amoveatur. Potius adiuvanda est bona voluntas 
	permultorum qui, ingentibus suorum supremorum munerum curis onerati, 
	gravissimo autem quo obstringuntur officio moti, bellum quod abhorrent 
	eliminare satagunt, etiamsi a complexitate rerum quales sunt, praescindere 
	non possunt. Deum autem enixe rogare oportet ut illis vim det perseveranter 
	aggrediendi ac fortiter perficiendi hoc summi amoris hominum opus quo pax 
	viriliter aedificatur. Quod hodie certissime ab eis exigit ut mentem et 
	spiritum ultra fines propriae nationis extendant, egoismum nationalem atque 
	ambitionem aliis nationibus dominandi deponant, profundamque reverentiam 
	erga totam humanitatem nutriant, quae iam ad maiorem sui unitatem tam 
	laboriose properat.</p>
	<p>Circa pacis et armorum depositionis problemata perscrutationes iam 
	strenue et indesinenter protractae, internationalesque congressus, qui hac 
	de re egerunt, tamquam primi passus ad solvendas tantopere graves 
	quaestiones consideranda sunt atque urgentiori modo ad obtinendos effectus 
	practicos in futurum promovenda. Nihilominus caveant homines ne solummodo 
	conatibus quorumdam se committant quin de propriis mentibus curent. Nam 
	populorum moderatores, qui boni communis propriae gentis sponsores sunt et 
	simul boni universi orbis promotores, ex multitudinum opinionibus et animi 
	sensibus quam maxime pendent. Nihil eis prodest ut paci aedificandae 
	instent, quamdiu hostilitatis, contemptus et diffidentiae sensus, racialia 
	odia necnon obstinatae ideologiae, homines dividunt atque inter se opponunt. 
	Hinc maxima necessitas urget renovatae mentium educationis novaeque in 
	publica opinione inspirationis. Qui operi educationis se devovent, 
	praesertim iuvenum, aut opinionem publicam efformant, tamquam gravissimum 
	officium reputent curam mentes omnium ad novos pacificos sensus instituendi. 
	Nos omnes quidem commutare corda nostra oportet, universum orbem et illa 
	munera prospicientes quae nos, una simul, agere possumus ut genus nostrum ad 
	meliora proficiat.</p>
	<p>Nec falsa spes nos decipiat. Nisi enim, dimissis inimicitiis et odiis, 
	firma honestaque pacta de pace universali in futuro concludantur, humanitas 
	quae iam in gravi discrimine versatur, quamvis scientia mirabili praedita, 
	forsan funeste ad illam horam adducetur in qua non aliam pacem quam 
	horrendam mortis pacem experiatur. Attamen, dum haec profert, Ecclesia 
	Christi, in media anxietate huius temporis constituta, firmissime sperare 
	non cessat. Aetati nostrae iterum iterumque, opportune importune, nuntium 
	apostolicum proponere intendit: &quot;ecce nunc tempus acceptabile&quot; ut mutentur 
	corda, &quot;ecce nunc dies salutis&quot; (169). </p>
	<b>
	<p align="center">Sectio II: De communitate internationali aedificanda</p>
	</b>
</FONT>
	<p></p>
<FONT size=3>
	<b>
	<p>83</b>. <b>De causis discordiarum earumque remediis</b><i>. </i></p>
	<p>Ad pacem aedificandam ante omnia requiritur ut eradicentur causae 
	discordiarum inter homines, quibus bella aluntur, praesertim iniustitiae. 
	Non paucae earum ex nimiis inaequalitatibus oeconomicis proveniunt, necnon 
	ex necessariis remediis retardatis. Aliae vero ex spiritu dominationis et 
	personarum contemptu oriuntur et, si in causas profundiores inquirimus, ex 
	humana invidia, diffidentia, superbia aliisque egoisticis passionibus. Cum 
	tot ordinis defectus homo ferre non possit, ex iis consequitur ut, etiam 
	bello non saeviente, mundus indesinenter contentionibus inter homines et 
	violentiis inficiatur. Cum insuper eadem mala in relationibus inter ipsas 
	nationes inveniantur, necessarium omnino est ut, ad illa vincenda vel 
	praevenienda, et ad effrenatas violentias coercendas, melius et firmius 
	cooperentur et coordinentur institutiones internationales necnon indefesse 
	stimuletur creatio organismorum qui pacem promoveant.</p>
	<b>
	<p>84</b>. <b>De communitate gentium et de institutionibus internationalibus</b><i>.
	</i></p>
	<p>Ut, crescentibus hoc tempore arctis mutuae necessitudinis nexibus inter 
	omnes cives et omnes populos orbis terrarum, bonum commune universale apte 
	quaeratur et efficacius obtineatur, iam necesse est communitatem gentium 
	sibi constituere ordinem qui cum hodiernis muneribus congruat, praesertim 
	relate ad illas numerosas regiones quae intolerabilem egestatem adhuc 
	patiuntur.</p>
	<p>Ad hos fines assequendos, institutiones communitatis internationalis 
	variis hominum necessitatibus pro sua parte providere debent, tam in vitae 
	socialis campis ad quos pertinent victus, sanitas, educatio, labor, quam in 
	nonnullis condicionibus particularibus quae alicubi oriri possunt, ut sunt 
	necessitas generali nationum progredientium incremento fovendi, aerumnis 
	profugorum per universum mundum dispersorum occurrendi, vel etiam migrantes 
	eorumque familias adiuvandi.</p>
	<p>Institutiones internationales, universales vel regionales, quae iam 
	exsistunt certe de genere humano bene merentur. Eaedem tamquam primi conatus 
	apparent fundamenta internationalia totius communitatis humanae ponendi ut 
	gravissimae nostrorum temporum quaestiones solvantur, et quidem ad 
	progressum ubique terrarum promovendum et ad bella in quacumque forma 
	praecavenda. In omnibus istis campis gaudet Ecclesia de spiritu verae 
	fraternitatis inter christianos et non christianos florentis qui enititur ut 
	conamina semper intensiora fiant ad ingentem miseriam sublevandam.</p>
	<b>
	<p>85. De cooperatione internationali in campo oeconomico</b><i>. </i></p>
	<p>Hodierna generis humani coniunctio etiam instaurationem maioris 
	cooperationis internationalis in campo oeconomico expostulat. Etenim, etsi 
	omnes fere populi sui iuris facti sunt, longe tamen abest ut a nimiis 
	inaequalitatibus et ab omni indebitae dependentiae forma iam liberi sint 
	omneque gravium difficultatum internarum periculum effugiant.</p>
	<p>Incrementum alicuius nationis ex adiumentis humanis et pecuniariis 
	pendet. Cives uniuscuiusque nationis per educationem et formationem 
	professionalem ad varia munera vitae oeconomicae et socialis obeunda 
	praeparandi sunt. Ad hoc autem requiritur auxilium peritorum alienigenarum 
	qui, dum opem ferunt, non ut dominatores se gerant sed ut adiutores et 
	cooperatores. Auxilium materiale nationibus progredientibus non 
	procurabitur, nisi consuetudines hodierni commercii in mundo profunde 
	mutentur. Alia insuper auxilia a nationibus progressis praestanda sunt sub 
	forma sive donorum sive mutuorum sive pecuniarum collocationum; quae 
	praestentur cum generositate et sine cupiditate ex una parte, accipiantur 
	cum omni honestate ex altera.</p>
	<p>Ad verum ordinem oeconomicum universalem instaurandum abolenda sunt nimia 
	lucrorum studia, ambitiones nationales, appetitus dominationis politicae, 
	calculi ordinis militaristici necnon machinationes ad ideologias propagandas 
	et imponendas. Plura oeconomica et socialia systemata proponuntur; optandum 
	est ut in his periti communia fundamenta sani commercii mundialis inveniant; 
	quod facilius continget si singuli propria praeiudicia abnuant et ad 
	dialogum sincere gerendum promptos se praebeant.</p>
	<b>
	<p>86</b>. <b>De quibusdam opportunis normis</b><i>. </i></p>
	<p>Pro hac cooperatione sequentes normae opportunae videntur:</p>
	<blockquote>
		<p><b>a)</b> Gentes progredientes valde cordi habeant ut tamquam finem 
		progressus expresse et firmiter plenam perfectionem humanam suorum 
		civium appetant. Meminerint ex labore ante omnia et ingenio ipsarum 
		gentium oriri et crescere progressum quippe qui non solis opibus 
		alienis, sed propriis plene explicandis necnon ingenio et traditione 
		propria colendis imprimis inniti debeat. Qua in re illi excellant 
		oportet, qui maiorem influxum in alios exercent.</p>
		<p><b>b)</b> Gentium autem progressarum officium gravissimum est 
		progredientes populos ad supradicta munera implenda adiuvandi. 
		Quapropter mentales et materiales accommodationes, quae ad hanc 
		universalem cooperationem stabiliendam requiruntur, apud seipsas 
		perficiant.</p>
		<p>Ita in negotiatione cum debilioribus et pauperioribus nationibus 
		bonum illarum sedulo respiciant; nam hae proventibus quos ex venditione 
		rerum a se productarum accipiunt, ad propriam suam sustentationem 
		indigent.</p>
		<p><b>c)</b> Communitatis vero internationalis est incrementum componere 
		et stimulare, ita tamen ut de opibus ad hoc ordinatis quam efficacissime 
		et plena cum aequitate disponatur. Ad hanc quoque communitatem pertinet, 
		principio subsidiarietatis utique servato, rationes oeconomicas in toto 
		mundo ordinare ut ad normam iustitiae explicentur.</p>
		<p>Condantur instituta apta ad promovenda et ordinanda negotia 
		internationalia, praesertim cum nationibus minus progressis et ad 
		compensandos defectus qui ex nimia inaequalitate potentiae inter 
		nationes manant. Huiusmodi ordinatio, cum adiumentis technicis, 
		culturalibus et nummariis coniuncta, nationibus ad progressum 
		intendentibus subsidia necessaria praestare debet ut incrementa 
		oeconomiae suae convenienter consequi valeant.</p>
		<p><b>d)</b> In multis casibus urget necessitas recognoscendi 
		oeconomicas socialesque structuras; sed cavendum est a solutionibus 
		technicis immature propositis, imprimis ab illis quae, dum homini 
		commoda materialia praebent, eius spirituali indoli ac profectui 
		adversantur. Nam &quot;non in solo pane vivit homo, sed in omni verbo quod 
		procedit de ore Dei&quot; (<i>Mt </i>4,4). Quaelibet autem humanae familiae 
		pars in seipsa et in suis melioribus traditionibus aliquam partem 
		thesauri spiritualis a Deo humanitati concrediti secumfert, etsi multi 
		nesciunt ex qua origine procedat.</p>
	</blockquote>
	<b>
	<p>87</b>. <b>De cooperatione internationali quoad incrementum incolarum</b><i>.
	</i></p>
	<p>Maxime necessaria evadit cooperatio internationalis relate ad illos 
	populos qui hodie sat frequenter, praeter tot alias difficultates, ea 
	peculiariter premuntur quae ex rapido incremento populationis oritur. Urget 
	necessitas ut per plenam et impensam cooperationem omnium, praesertim 
	ditiorum nationum, exploretur quomodo ea quae ad victum et ad congruam 
	instructionem hominum necessaria sunt, parari et cum tota communitate humana 
	communicari possint. Nonnulli vero populi suae vitae condiciones multo 
	meliores reddere possent si, debita instructione exculti, a methodis 
	antiquis pro bonis agrariis gignendis ad novas artes technicas transirent, 
	eas cum necessaria prudentia suis condicionibus applicantes, ordine sociali 
	meliori insuper instaurato et terrarum possessionis distributione aequius 
	ordinata.</p>
	<p>Gubernii quidem sunt iura et officia, problema populationis in sua 
	natione quod attinet, intra propriae competentiae limites; ut puta in ordine 
	ad legislationem socialem et ad familias respicientem, ad transitum 
	ruricolarum ad urbes, ad informationes circa statum et necessitates 
	nationis. Cum hodie mentes hominum de hoc problemate tam vehementer 
	agitentur, optandum quoque est ut de his omnibus periti catholici, 
	praesertim in Universitatibus, studia et incepta sollerter prosequantur et 
	latius evolvant.</p>
	<p>Cum autem a multis affirmetur incolarum orbis incrementum, vel saltem 
	quarumdam nationum, omnibus mediis et cuiusvis generis interventu 
	auctoritatis publicae funditus omnino minuendum esse, Concilium omnes 
	hortatur ut caveant a solutionibus publice vel privatim promotis et 
	quandoque impositis, quae legi morali contradicunt. Nam iuxta inalienabile 
	hominis ius ad matrimonium et generationem prolis, deliberatio circa numerum 
	prolis gignendae a recto iudicio parentum pendet ac nullo modo auctoritatis 
	publicae iudicio committi potest. Cum autem parentum iudicium conscientiam 
	recte formatam supponat, magni momenti est ut omnibus aditus praebeatur ad 
	colendam rectam et vere humanam responsabilitatem quae legem divinam, 
	attentis adiunctis rerum et temporum, respiciat; hoc vero exigit ut passim 
	condiciones paedagogicae et sociales in melius mutentur et imprimis ut 
	formatio religiosa vel saltem integra moralis institutio praebeatur. De 
	progressibus porro scientificis in explorandis methodis quibus coniuges 
	iuvari possint in ordinando numero prolis, quarum firmitas bene probata est 
	et congruentia cum ordine morali comperta habetur, homines sapienter 
	certiores fiant.</p>
	<b>
	<p>88</b>. <b>De munere christianorum in subsidiis praestandis</b><i>. </i>
	</p>
	<p>Ad ordinem internationalem cum vera observantia legitimarum libertatum et 
	amica fraternitate omnium aedificandum, christiani libenter et toto corde 
	cooperentur, idque eo magis quod maior pars mundi tanta adhuc egestate 
	laborat ut in pauperibus Christus Ipse quasi alta voce caritatem suorum 
	discipulorum evocet. Ne igitur scandalo sit hominibus aliquas nationes, 
	quarum saepius maior numerus civium christiano nomine ornatur, bonorum copia 
	abundare, dum aliae rebus ad vitam necessariis priventur ac fame, morbis 
	omnimodaque miseria cruciantur. Sunt enim spiritus paupertatis et caritatis 
	gloria et testimonium Ecclesiae Christi.</p>
	<p>Laudandi igitur et adiuvandi sunt illi christiani, iuvenes praesertim, 
	qui sponte seipsos ad aliis hominibus et populis auxilia praestanda 
	offerunt. Immo totius Populi Dei est, Episcopis verbo et exemplo 
	praeeuntibus, miserias huius temporis pro viribus sublevare, idque, ut 
	antiquus mos ferebat Ecclesiae, non ex superfluis tantum, sed etiam ex 
	substantia.</p>
	<p>Modus subsidia colligendi et distribuendi, quin sit rigide et uniformiter 
	ordinatus, recto tamen ordine disponatur in dioecesibus, nationibus et in 
	universo mundo, coniuncta, ubicumque opportunum videtur, actione 
	catholicorum cum ceteris fratribus christianis. Spiritus enim caritatis 
	providum ordinatumque actionis socialis et caritativae exercitium nedum 
	prohibeat, potius id imponit. Quare necesse est eos qui se ad nationibus 
	progredientibus inserviendum devovere intendunt, idoneis etiam institutis 
	apte efformari.</p>
	<b>
	<p>89</b>. <b>De praesentia efficaci Ecclesiae in communitate internationali</b><i>.
	</i></p>
	<p>Ecclesia, cum, divina sua missione innixa, omnibus hominibus Evangelium 
	praedicat et thesauros gratiae elargitur, ubique terrarum ad pacem firmandam 
	et solidum fundamentum ponendum consortionis fraternae hominum et populorum 
	confert: cognitionem scilicet legis divinae et naturalis. Quapropter 
	Ecclesia in ipsa communitate gentium omnino praesens esse debet ad 
	cooperationem inter homines fovendam et excitandam; et quidem tam per suas 
	institutiones publicas quam per plenam ac sinceram collaborationem omnium 
	christianorum, solo desiderio omnibus inserviendi inspiratam.</p>
	<p>Quod efficacius attingetur si ipsi fideles, suae responsabilitatis 
	humanae et christianae conscii, iam in proprio ambitu vitae voluntatem 
	prompte cooperandi cum communitate internationali excitare satagunt. Cura 
	peculiaris hac in re iuvenibus formandis impendatur, tam in educatione 
	religiosa quam civili.</p>
	<b>
	<p>90</b>. <b>De partibus christianorum in institutionibus internationalibus</b><i>.
	</i></p>
	<p>Praecellens quaedam forma navitatis internationalis christianorum absque 
	dubio socia opera est quam, sive singuli sive consociati, in ipsis 
	Institutis ad cooperationem inter nationes provehendam conditis vel 
	condendis praestant. Communitati gentium in pace et fraternitate 
	aedificandae insuper multipliciter inservire possunt variae consociationes 
	catholicae internationales, quae roborandae sunt, auctis numero cooperatorum 
	bene formatorum, subsidiis quibus indigent et apta virium coordinatione. 
	Nostris enim temporibus et actionum efficacitas et colloquii necessitas 
	consociata incepta postulant. Tales consociationes insuper haud parum 
	conferunt ad universalem sensum excolendum, catholicis certe congruum, et ad 
	formandam conscientiam vere universalis solidarietatis et responsabilitatis.</p>
	<p>Optandum denique est ut catholici, ad munus suum in communitate 
	internationali rite implendum, actuose et positive cooperare studeant sive 
	cum fratribus seiunctis qui una cum eis evangelicam caritatem profitentur, 
	sive cum omnibus hominibus veram pacem sitientibus.</p>
	<p>Concilium vero, ratione habita immensitatis aerumnarum quibus maior pars 
	generis humani etiam nunc vexatur, et ad iustitiam simul ac amorem Christi 
	erga pauperes ubique fovendum, valde opportunum aestimat creationem alicuius 
	Ecclesiae universalis organismi, cuius sit catholicorum communitatem 
	excitare ut progressus indigentium regionum necnon iustitia socialis inter 
	nationes promoveantur.</p>
	<b>
	<p align="center">Conclusio</p>
	</b>
</FONT>
	<p></p>
<FONT size=3>
	<b>
	<p>91</b>. <b>De munere singulorum fidelium et Ecclesiarum particularium</b><i>.
	</i></p>
	<p>Ea quae ab hac Sacra Synodo ex thesauris doctrinae Ecclesiae proponuntur, 
	omnes homines nostrorum temporum, sive in Deum credant sive Eum non 
	explicite agnoscant, adiuvare intendunt ut, suam integram vocationem clarius 
	percipientes, mundum praecellenti dignitati hominis magis conforment, 
	universalem altiusque fundatam fraternitatem appetant atque, sub impulsu 
	amoris, generoso atque consociato conamine, urgentibus nostrae aetatis 
	postulationibus respondeant.</p>
	<p>Sane coram immensa diversitate tum rerum status tum culturae humanae 
	formarum in mundo, propositio haec in compluribus suis partibus consulto 
	nonnisi indolem generalem prae se fert: immo, licet doctrinam iam in 
	Ecclesia receptam proferat, cum non raro de rebus incessanti evolutioni 
	subiectis agatur, adhuc prosequenda et amplianda erit. Confidimus vero multa 
	quae verbo Dei et spiritu Evangelii innixi protulimus, omnibus validum 
	adiutorium conferre posse, praesertim postquam adaptatio ad singulas gentes 
	et mentalitates a christifidelibus sub Pastorum moderamine ad actum deducta 
	fuerit.</p>
	<b>
	<p>92</b>. <b>De dialogo inter omnes homines</b><i>. </i></p>
	<p>Ecclesia, vi suae missionis universum orbem nuntio evangelico illuminandi 
	et omnes homines cuiusvis nationis, stirpis vel culturae in unum Spiritum 
	coadunandi, signum evadit illius fraternitatis quae sincerum dialogum 
	permittit atque roborat.</p>
	<p>Quod autem requirit ut imprimis in ipsa Ecclesia mutuam aestimationem, 
	reverentiam et concordiam promoveamus, omni legitima diversitate agnita, ad 
	fructuosius semper colloquium inter omnes instituendum qui unum Populum Dei 
	constituunt, sive pastores sive ceteri christifideles sint. Fortiora enim 
	sunt ea quibus uniuntur fideles quam ea quibus dividuntur: sit in 
	necessariis unitas, in dubiis libertas, in omnibus caritas (170). </p>
	<p>Animus autem noster simul complectitur fratres nondum nobiscum in plena 
	communione viventes eorumque communitates, quibus tamen coniungimur 
	confessione Patris et Filii et Spiritus Sancti ac vinculo caritatis, memores 
	scilicet christianorum unitatem hodie etiam a multis in Christum non 
	credentibus exspectari et desiderari. Quo magis enim haec unitas, sub 
	potenti virtute Spiritus Sancti, in veritate et caritate proficiet, eo magis 
	universo mundo erit praesagium unitatis et pacis. Quare, unitis viribus et 
	in formis huic praeclaro fini hodie efficaciter assequendo magis magisque 
	aptatis, studeamus ut, Evangelio in dies melius conformati, fraterne 
	cooperemur ad servitium familiae humanae praestandum quae, in Christo Iesu, 
	in familiam filiorum Dei vocatur.</p>
	<p>Animum nostrum proin etiam ad omnes convertimus qui Deum agnoscunt et in 
	traditionibus suis pretiosa elementa religiosa et humana conservant, 
	optantes ut apertum colloquium omnes nos adigat ad impulsiones Spiritus 
	fideliter accipiendas et alacriter implendas.</p>
	<p>Desiderium talis colloquii, quod sola caritate erga veritatem ducatur, 
	servata utique congrua prudentia, ex nostra parte neminem excludit, neque 
	illos qui praeclara animi humani bona colunt, eorum vero Auctorem nondum 
	agnoscunt, neque illos qui Ecclesiae opponuntur eamque variis modis 
	persequuntur. Cum Deus Pater principium omnium exsistat et finis, omnes, ut 
	fratres simus, vocamur. Et ideo, hac eadem humana et divina vocatione 
	vocati, sine violentia, sine dolo ad aedificandum mundum in vera pace 
	cooperari possumus et debemus.</p>
	<b>
	<p>93</b>. <b>De mundo aedificando et ad finem perducendo</b><i>. </i></p>
	<p>Christiani, memores verbi Domini &quot;in hoc cognoscent omnes quia discipuli 
	mei estis, si dilectionem habueritis ad invicem&quot; (<i>Io </i>13,35), nihil 
	ardentius optare possunt quam ut hominibus mundi huius temporis semper 
	generosius et efficacius inserviant. Itaque, Evangelio fideliter adhaerentes 
	eiusque viribus fruentes, cum omnibus qui iustitiam diligunt et colunt 
	coniuncti, ingens opus in his terris adimplendum susceperunt, de quo Ei, qui 
	omnes iudicabit ultimo die, rationem reddere debent. Non omnes qui dicunt: 
	&quot;Domine, Domine&quot;, intrabunt in regnum caelorum, sed ii qui faciunt 
	voluntatem Patris (171) validamque manum operi apponunt. Vult autem Pater ut in 
	omnibus hominibus Christum fratrem agnoscamus et efficaciter diligamus, tam 
	verbo quam opere, ita testimonium perhibentes Veritati, et cum aliis 
	mysterium amoris Patris caelestis communicemus. Hac via in toto orbe 
	terrarum homines ad vivam spem excitabuntur, quae Spiritus Sancti donum est, 
	ut tandem aliquando in pace ac beatitudine summa suscipiantur, in patria 
	quae gloria Domini effulget.</p>
	<p>&quot;Ei autem qui potens est omnia facere superabundanter quam petimus aut 
	intelligimus, secundum virtutem quae operatur in nobis, Ipsi gloria in 
	Ecclesia et in Christo Iesu, in omnes generationes saeculorum. Amen&quot; (<i>Eph </i>
	3, 20-21).</p>
	<i>
	<p>Haec omnia et singula quae in hac Constitutione pastorali edicta sunt, 
	placuerunt Sacrosancti Concilii Patribus. Et Nos, Apostolica a Christo Nobis 
	tradita potestate, illa, una cum Venerabilibus Patribus, in Spiritu Sancto 
	approbamus, decernimus ac statuimus et quae ita synodaliter statuta sunt ad 
	Dei gloriam promulgari iubemus.</p>
	</i>
	<p>Romae, apud S. Petrum</p>
	<p>die VII mensis decembris anno MCMLXV.</p>
	<p ALIGN="CENTER">Ego PAULUS Catholicae Ecclesiae Episcopus</p>
	<p><a name="Sequuntur_Patrum_subsignationes" href="#Patrum_subsignationes">Sequuntur <b>Patrum subsignationes</b></a>.</p>
	<b>
	<p ALIGN="CENTER">VACATIO LEGIS</p>
	<p ALIGN="CENTER">PRO DECRETIS PROMULGATIS IN SESSIONE IX</p>
	</b>
	<p>Beatissimus Pater pro novis legibus, quae in modo promulgatis decretis 
	continentur, statuit vacationem usque ad diem vigesimam nonam mensis iunii 
	anni MCMLXVI, nempe usque ad festum Ss. Apostolorum Petri et Pauli proximi 
	anni.</p>
	<p>Interea Summus Pontifex normas edet ad praedictas leges exsequendas.</p>
	<p ALIGN="RIGHT">&#8224; PERICLES FELICI</p>
	<i>
	<p ALIGN="RIGHT">Archiepiscopus tit. Samosatensis</p>
	<p>Ss. Concilii Secretarius Generalis</p><hr>
<p>&nbsp;</p></i>
<p>
<FONT size=3 FACE="Times New Roman">
<b><a name="Patrum_subsignationes">Patrum subsignationes</a></b></FONT></p>
<p><font FACE="Times New Roman" SIZE="3">Ego PAULUS Catholicae Ecclesiae 
Episcopus</p>
<p>&#8224; Ego EUGENIUS Episcopus Ostiensis ac Portuensis et S. Rufinae Cardinalis 
TISSERANT, Sacri Collegii Decanus.</p>
<p>&#8224; Ego IOSEPHUS Episcopus Albanensis Cardinalis PIZZARDO.</p>
<p>&#8224; Ego BENEDICTUS Episcopus Praenestinus Cardinalis ALOISI MASELLA.</p>
<p>&#8224; Ego FERDINANDUS Episcopus tit. Veliternus Cardinalis CENTO.</p>
<p>&#8224; Ego HAMLETUS IOANNES Episcopus tit. Tusculanus Cardinalis CICOGNANI.</p>
<p>&#8224; Ego IOSEPHUS Episcopus tit. Sabinensis et Mandelensis Cardinalis FERRETTO.</p>
<p>&#8224; Ego IGNATIUS GABRIEL Cardinalis TAPPOUNI, Patriarcha Antiochenus Syrorum.</p>
<p>&#8224; Ego MAXIMUS IV Cardinalis SAIGH, Patriarcha Antiochenus Melkitarum.</p>
<p>&#8224; Ego PAULUS PETRUS Cardinalis MEOUCHI, Patriarcha Antiochenus Maronitarum.</p>
<p>&#8224; Ego STEPHANUS I Cardinalis SIDAROUSS, Patriarcha Alexandrinus Coptorum.</p>
<p>&#8224; Ego EMMANUEL TIT. Ss. Marcellini et Petri Presbyter Cardinalis GON&#xc7;ALVES 
CEREJEIRA, Patriarcha Lisbonensis.</p>
<p>&#8224; Ego ACHILLES titulo S. Sixti Presbyter Cardinalis LI&#xc9;NART, Episcopus 
Insulensis.</p>
<p>Ego IACOBUS ALOISIUS titulo S. Laurentii in Damaso Presbyter Cardinalis 
COPELLO, S. R. E. Cancellarius.</p>
<p>Ego GREGORIUS PETRUS titulo S. Bartholomaei in Insula Presbyter Cardinalis 
AGAGIANIAN.</p>
<p>&#8224; Ego VALERIANUS titulo S. Mariae in Via Lata Presbyter Cardinalis GRACIAS, 
Archiepiscopus Bombayensis.</p>
<p>&#8224; Ego IOANNES titulo S. Marci Presbyter Cardinalis URBANI, Patriarcha 
Venetiarum.</p>
<p>Ego PAULUS titulo S. Mariae in Vallicella Presbyter Cardinalis GIOBBE, S. R. 
E. Datarius.</p>
<p>&#8224; Ego IOSEPHUS titulo S. Honuphrii in Ianiculo Presbyter Cardinalis GARIBI Y 
RIVERA, Archiepiscopus Guadalajarensis.</p>
<p>Ego CAROLUS titulo S. Agnetis extra moenia Presbyter Cardinalis CONFALONIERI.</p>
<p>&#8224; Ego PAULUS titulo Ss. Quirici et Iulittae Presbyter Cardinalis RICHAUD, 
Archiepiscopus Burdigalensis.</p>
<p>&#8224; Ego IOSEPHUS M. titulo Ss. Viti, Modesti et Crescentiae Presbyter 
Cardinalis BUENO Y MONREAL, Archiepiscopus Hispalensis.</p>
<p>&#8224; Ego FRANCISCUS titulo S. Eusebii Presbyter Cardinalis K&#xd6;NIG, Archiepiscopus 
Vindobonensis.</p>
<p>&#8224; Ego IULIUS titulo S. Mariae Scalaris Presbyter Cardinalis D&#xd6;PFNER, 
Archiepiscopus Monacensis et Frisingensis.</p>
<p>Ego PAULUS titulo S. Andreae Apostoli de Hortis Presbyter Cardinalis MARELLA.</p>
<p>Ego GUSTAVUS titulo S. Hieronymi Illyricorum Presbyter Cardinalis TESTA.</p>
<p>Ego ALOISIUS titulo S. Andreae de Valle Presbyter Cardinalis TRAGLIA.</p>
<p>&#8224; Ego PETRUS TATSUO titulo S. Antonii Patavini de Urbe Presbyter Cardinalis 
DOI, Archiepiscopus Tokiensis.</p>
<p>&#8224; Ego IOSEPHUS titulo S. Ioannis Baptistae Florentinorum Presbyter Cardinalis 
LEFEBVRE, Archiepiscopus Bituricensis.</p>
<p>&#8224; Ego BERNARDUS titulo S. Ioachimi Presbyter Cardinalis ALFRINK, 
Archiepiscopus Ultraiectensis.</p>
<p>&#8224; Ego RUFINUS I. titulo S. Mariae ad Montes Presbyter Cardinalis SANTOS, 
Archiepiscopus Manilensis.</p>
<p>&#8224; Ego LAUREANUS titulo S. Francisci Assisiensis ad Ripam Maiorem Presbyter 
Cardinalis RUGAMBWA, Episcopus Bukoba&#xeb;nsis.</p>
<p>&#8224; Ego IOSEPHUS titulo Ssmi Redemptoris et S. Alfonsi in Exquiliis Presbyter 
Cardinalis RITTER, Archiepiscopus S. Ludovici.</p>
<p>&#8224; Ego IOANNES titulo S. Silvestri in Capite Presbyter Cardinalis HEENAN, 
Archiepiscopus Vestmonasteriensis, Primas Angliae.</p>
<p>&#8224; Ego IOANNES titulo Ssmae Trinitatis in Monte Pincio Presbyter Cardinalis 
VILLOT, Archiepiscopus Lugdunensis et Viennensis, Primas Galliae.</p>
<p>&#8224; Ego PAULUS titulo S. Camilli de Lellis ad Hortos Sallustianos Presbyter 
Cardinalis ZOUNGRANA, Archiepiscopus Uagaduguensis.</p>
<p>&#8224; Ego HENRICUS titulo S. Agathae in Urbe Presbyter Cardinalis DANTE.</p>
<p>Ego CAESAR titulo D.nae N.ae a Sacro Corde in Circo Agonali Presbyter 
Cardinalis ZERBA.</p>
<p>&#8224; Ego AGNELLUS titulo Praecelsae Dei Matris Presbyter Cardinalis ROSSI, 
Archiepiscopus S. Pauli in Brasilia.</p>
<p>&#8224; Ego IOANNES titulo S. Martini in Montibus Presbyter Cardinalis COLOMBO, 
Archiepiscopus Mediolanensis.</p>
<p>&#8224; Ego GUILLELMUS titulo S. Patricii ad Villam Ludovisi Presbyter Cardinalis 
CONWAY, Archiepiscopus Armachanus, totius Hiberniae Primas.</p>
<p>&#8224; Ego ANGELUS titulo Sacri Cordis Beatae Mariae Virginis ad forum Euclidis 
Presbyter Cardinalis HERRERA, Episcopus Malacitanus.</p>
<p>Ego ALAPHRIDUS S. Mariae in Domnica Protodiaconus Cardinalis OTTAVIANI.</p>
<p>Ego ALBERTUS S. Pudentianae Diaconus Cardinalis DI JORIO.</p>
<p>Ego FRANCISCUS S. Mariae in Cosmedin Diaconus Cardinalis ROBERTI.</p>
<p>Ego ARCADIUS SS. Blasii et Caroli ad Catinarios Diaconus Cardinalis LARRAONA.</p>
<p>Ego FRANCISCUS SS. Cosmae et Damiani Diaconus Cardinalis MORANO.</p>
<p>Ego GUILLELMUS THEODORUS S. Theodori in Palatio Cardinalis HEARD.</p>
<p>Ego AUGUSTINUS S. Sabae Diaconus Cardinalis BEA.</p>
<p>Ego ANTONIUS S. Eugenii Diaconus Cardinalis BACCI.</p>
<p>Ego FRATER MICHAEL S. Pauli in Arenula Diaconus Cardinalis BROWNE.</p>
<p>Ego FRIDERICUS S. Ioannis Bosco in via Tusculana Diaconus Cardinalis Callori 
DI VIGNALE.</p>
</font>
</FONT>
	<i>
	<hr>
	</i>
<p>(1) Constitutio Pastoralis &#xab;De Ecclesia in mundo huius temporis&#xbb; duabus 
partibus constans, unum quid tamen efficit. &#xab;Pastoralis&#xbb; autem dicitur 
Constitutio ex eo quod, principiis doctrinalibus innixa, habitudinem Ecclesiae 
ad mundum et ad homines hodiernos exprimere intendit. Ideo nec in priori parte 
pastoralis deest intentio, nec vero in secunda intentio doctrinalis. In parte 
quidem priori, Ecclesia doctrinam suam evolvit de homine, de mundo in quem homo 
inseritur, et de habitudine sua ad ipsos. In secunda autem diversos aspectus 
hodiernae vitae et societatis humanae pressius considerat, et quidem speciatim 
quaestiones et problemata quae nostris temporibus hac in re urgentiora videntur. 
Unde fit ut, in hac posteriori parte, materia, principiis doctrinalibus 
subiecta, non tantum elementis permanentibus, sed etiam contingentibus constet. 
Interpretanda est igitur Constitutio iuxta normas generales theologicae 
interpretationis, et quidem ratione habita, praesertim in secunda eius parte, 
adiunctorum mutabilium cum quibus res de quibus agitur natura sua connectuntur.
</p>
<p>(2) Cf. <i>Io</i>. 18, 37. </p>
<p>(3) Cf. <i>Io</i>. 3, 17; <i>Mt</i>. 20, 28; <i>Mc</i>. 10, 45. </p>
<p>(4) Cf. <i>Rom</i>. 7, 14 ss. </p>
<p>(5) Cf. 2 <i>Cor</i>. 5, 15. </p>
<p>(6) Cf. <i>Act</i>. 4, 12. </p>
<p>(7) Cf. <i>Hebr</i>. 13, 8. </p>
<p>(8) Cf. <i>Col</i>. 1, 15. </p>
<p>(9) Cf. <i>Gen</i>. 1, 26; <i>Sap</i>. 2, 23. </p>
<p>(10) Cf. <i>Eccli</i>. 17, 3-10. </p>
<p>(11) Cf. <i>Rom</i>. 1, 21-25. </p>
<p>(12) Cf. <i>Io</i>. 8, 34. </p>
<p>(13) Cf. <i>Dan</i>. 3, 57-90. </p>
<p>(14) Cf. I <i>Cor</i>. 6, 13-20. </p>
<p>(15) Cf. I <i>Reg</i>. 16, 7; <i>Ier</i>. 17, 10. </p>
<p>(16) Cf. <i>Eccli</i>. 17, 7-8. </p>
<p>(17) Cf. <i>Rom</i>. 2, 14-16. </p>
<p>(18) Cf. PIUS XII, <i>Nuntius radiophonicus de conscientia christiana in 
iuvenibus recte efformanda</i>, 23 martii 1952: AAS 44 (1952), p. 271. </p>
<p>(19) Cf <i>Mt</i>. 22, 37-40; <i>Gal</i>. 5, 14. </p>
<p>(20) Cf. <i>Eccli</i>. 15, 14. </p>
<p>(21) Cf. 2 <i>Cor</i>. 5, 10. </p>
<p>(22) Cf. <i>Sap</i>. 1, 13; 2, 23-24; <i>Rom</i>. 5, 21; 6, 23; <i>Iac</i>. 
1, 15. </p>
<p>(23) Cf. I <i>Cor</i>. 15, 56-57. </p>
<p>(24) Cf. PIUS XI, Litt. Encycl. <i>Divini Redemptoris</i>, 19 martii 1937: 
AAS 29 (1937), pp. 65-106; PIUS XII, Litt. Encycl. <i>Ad Apostolorum Principis</i>, 
29 iunii 1958: AAS 50 (1958), pp. 601-614; IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_15051961_mater_lt.html">
Mater et Magistra</a></i>, 15 maii 1961: AAS 53 (1961), pp. 451-453; PAULUS VI, 
Litt. Encycl. <i>
<a href="http://www.vatican.va/holy_father/paul_vi/encyclicals/documents/hf_p-vi_enc_19640806_ecclesiam_lt.html">
Ecclesiam Suam</a></i>, 6 augusti 1964: AAS 56 (1964), pp. 651-653. </p>
<p>(25) Cf. CONC. VAT. II, Const. dogm. de Ecclesia, <i>
<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">
Lumen gentium</a></i>, cap. I, n. 8: AAS 57 (1965), p. 12. </p>
<p>(26) Cf. <i>Phil</i>. 1, 27. </p>
<p>(27) S. AUGUSTINUS, <i>Confess</i>. I, 1: PL 32, 661. </p>
<p>(28) Cf. <i>Rom</i>. 5, 14. Cf. TERTULLIANUS, <i>De carnis resurr</i>. 6: 
&#xab;Quodcumque enim limus exprimebatur, Christus cogitabatur homo futurus&#xbb;: PL 2, 
802 (848); CSEL, 47, p. 33, 1. 12-13.</p>
<p>&nbsp;(29) Cf. 2 <i>Cor </i>&nbsp;4, 4. </p>
<p>(30) Cf. CONC. CONSTANTINOP. II, can. 7: &#xab;Neque Deo Verbo in carnis naturam 
transmutato, neque Carne in Verbi naturam transducta&#xbb;: DENZ. 219 (428). - Cf. 
etiam CONC. CONSTANTINOP. III: &#xab;Quemadmodum enim sanctissima atque immaculata 
animata eius caro deificata non est perempta ( the&#xf3;theisa ouk an&#xe8;reth&#xe8;), sed in 
proprio sui statu et ratione permansit&#xbb;: DENZ. 291 (556). - Cf. CONC. CHALCED.: 
&#xab;in duabus naturis inconfuse, immutabiliter, indivise, inseparabiliter 
agnoscendum&#xbb;: DENZ. 148 (302). </p>
<p>(31) Cf. CONC. CONSTANTINOP. III: &#xab;ita et humana eius voluntas deificata non 
est perempta&#xbb;: DENZ. 291 (556).</p>
<p>(32) Cf. <i>Heb</i>. 4, 15. </p>
<p>(33) Cf. 2 <i>Cor</i>. 5, 18-19; <i>Col</i>. 1, 20-22. </p>
<p>(34) Cf. I <i>Pt</i>. 2, 21; <i>Mt</i>. 16, 24; <i>Lc</i>. 14, 27. </p>
<p>(35) Cf. <i>Rom</i>. 8, 29; <i>Col</i>. 1, 18. </p>
<p>(36) Cf. <i>Rom</i>. 8, 1-11. </p>
<p>(37) Cf. 2 <i>Cor</i>. 4, 14. </p>
<p>(38) Cf. <i>Phil</i>. 3, 10; <i>Rom</i>. 8, 17. </p>
<p>(39) Cf. CONC. VAT. II, Const. dogm. de Ecclesia, <i>
<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">
Lumen gentium</a></i>, cap. II, n. 16: AAS 57 (1965), p. 20. </p>
<p>(40) Cf. <i>Rom</i>. 8, 32. </p>
<p>(41) Cf. <i>Liturgia Paschalis Byzantina</i>. </p>
<p>(42) Cf. <i>Rom</i>. 8, 15; <i>Gal</i>. 4, 6; <i>Io</i>. 1, 12 et I <i>Io</i>. 
3, 1. </p>
<p>(43) Cf. IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_15051961_mater_lt.html">
Mater et Magistra</a></i>, 15 maii 1961: AAS 53 (1961), pp. 401-464, et Litt. 
Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_11041963_pacem_lt.html">
Pacem in terris</a></i>, 11 aprilis 1963: AAS 55 (1963), pp. 257-304; PAULUS VI, 
Litt. Encycl. <i>
<a href="http://www.vatican.va/holy_father/paul_vi/encyclicals/documents/hf_p-vi_enc_19640806_ecclesiam_lt.html">
Ecclesiam Suam</a></i>, 6 augusti 1964: AAS 56 (1964), pp. 609-659. </p>
<p>(44) Cf. <i>Lc</i>. 17, 33. </p>
<p>(45) Cf. S. THOMAS, I Ethic. <i>Lect</i>. I. </p>
<p>(46) Cf. IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_15051961_mater_lt.html">
Mater et Magistra</a></i>: AAS 53 (1961), p. 418; PIUS XI, Litt. Encycl. 
Quadragesimo anno, 15 maii 1931: AAS 23 (1931), p. 222 ss. </p>
<p>(47) Cf. IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_15051961_mater_lt.html">
Mater et Magistra</a></i>: AAS 53 (1961), p. 417. </p>
<p>(48) Cf. <i>Mc</i>. 2, 27. </p>
<p>(49) Cf. IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_11041963_pacem_lt.html">
Pacem in terris</a></i>: AAS 55 (1963), p. 266. </p>
<p>(50) Cf. <i>Iac</i>. 2, 15-16. </p>
<p>(51) Cf. <i>Lc</i>. 16, 19-31. </p>
<p>(52) Cf. IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_11041963_pacem_lt.html">
Pacem in terris</a></i>: AAS 55 (1963), pp. 299-300. </p>
<p>(53) Cf. <i>Lc</i>. 6, 37-38; <i>Mt</i>. 7, 1-2; <i>Rom</i>. 2, 1-11; 14, 
10-12. </p>
<p>(54) Cf. <i>Mt</i>. 5, 45-47. </p>
<p>(55) CONC. VAT. II, Const. dogm. de Ecclesia, <i>
<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">
Lumen gentium</a></i>, cap. II, n. 9: AAS 57 (1965), pp. 12-13. </p>
<p>(56) Cf. <i>Ex</i>. 24, 1-8. </p>
<p>(57) Cf. <i>Gen</i>. 1, 26-27; 9, 2-3; <i>Sap</i>. 9, 2-3. </p>
<p>(58) Cf. <i>Ps.</i> 8, 7 et 10. </p>
<p>(59) Cf. IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_11041963_pacem_lt.html">
Pacem in terris</a></i>: AAS 55 (1963), p. 297. </p>
<p>(60) Cf. Nuntius ad universos homines a Patribus missus ineunte Concilio 
Vaticano II, oct. 1962: AAS 54 (1962), pp. 822-823. </p>
<p>(61) Cf. PAULUS VI, <i>Alloc. ad Corpus diplomaticum</i>, 7 ian. 65: AAS 57 
(1965), p. 232. </p>
<p>(62) Cf. CONC. VAT. I, Const. dogm. <i>De fide cath</i>., <i>Dei Filius</i>, 
cap. III: DENZ. 1785-1786 (3004-3005). </p>
<p>(63) Cf. PIO PASCHINI, Vita e opere di Galileo Galilei, 2 vol., Pont. 
Accademia delle Scienze, Citt&#xe0; del Vatic., 1964. </p>
<p>(64) Cf. <i>Mt</i>. 24, 13; 13, 24-30 et 36-43. </p>
<p>(65) Cf. 2 <i>Cor</i>. 6, 10. </p>
<p>(66) Cf. <i>Io</i>. 1, 3 et 14. </p>
<p>(67) Cf. <i>Eph</i>. 1, 10. </p>
<p>(68) Cf. <i>Io</i>. 3, 14-16; <i>Rom</i>. 5, 8-10. </p>
<p>(69) Cf. <i>Act</i>&nbsp; 2, 36; <i>Mt</i> 28, 18. </p>
<p>(70) Cf. <i>Rom</i>. 15, 16. </p>
<p>(71) Cf. <i>Act</i>. 1, 7. </p>
<p>(72) Cf. I <i>Cor</i>. 7, 31; S. IRENAEUS, <i>Adversus haereses</i>, V, 36, : 
PG 7, 1222. </p>
<p>(73) Cf. 2 <i>Cor</i>. 5, 2; 2 <i>Petr</i>. 3, 13. </p>
<p>(74) Cf. I <i>Cor</i>. 2, 9; <i>Apoc</i>. 21, 4-5. </p>
<p>(75) Cf. I <i>Cor</i>. 15, 42 et 53. </p>
<p>(76) Cf. I <i>Cor</i>. 13, 8; 3, 14. </p>
<p>(77) Cf. <i>Rom</i> 8, 19-21. </p>
<p>(78) Cf. <i>Lc</i>. 9, 25. </p>
<p>79) Cf. PIUS XI, Litt. Encycl. <i>Quadragesimo anno</i>: AAS 23 (1931), p. 
207. </p>
<p>(80) <i>Missale romanum</i>, praefatio festi Christi Regis. </p>
<p>(81) Cf. PAULUS VI, Litt. Encycl. <i>Ecclesiam suam</i>, III: AAS 56 (1964), 
pp. 637-659. </p>
<p>(82) Cf. Tit. 3, 4:
<FONT size=3>
&#xab;<i>philanthropia</i>&#xbb;</FONT>. </p>
<p>(83) Cf. <i>Eph</i>. 1, 3; 5-6; 13-14; 23. </p>
<p>(84) CONC. VAT. II, Const. dogm. de Ecclesia, <i>
<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">
Lumen gentium</a></i>, cap. I, n. 8: AAS 57 (1965), p. 12. </p>
<p>(85) <i>
<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">
Ibid</a></i>., cap. II, n. 9: AAS 57 (1965), p. 14; cf. n. 8: AAS, l. c., p. 11.
</p>
<p>(86) <i>
<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">
Ibid</a></i>., cap. I, n. 8: AAS 57 (1965), p. 11. (87) Cf. ibid., cap. IV, n. 
38: AAS 57 (1965), p. 43, cum nota 120. </p>
<p>(88) Cf. <i>Rom</i>. 8, 14, 17. </p>
<p>(89) Cf. <i>Mt</i>. 22, 39. </p>
<p>(90) Cf. CONC. VAT. II, Const. dogm. de Ecclesia, <i>
<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">
Lumen gentium</a></i>, cap. II, n. 9: AAS 57 (1965), pp. 12-14. </p>
<p>(91) Cf. PIUS XII, <i>Allocutio ad cultores historiae et artis</i>, 9 martii 
1956: AAS 48 (1956), p. 212: &#xab;Son Divin Fondateur, J&#xe9;sus-Christ, ne lui a donn&#xe9; 
aucun mandat ni fix&#xe9; aucune fin d'ordre culturel. Le but que le Christ lui 
assigne est strictement religieux (...). L'Eglise doit conduire les hommes &#xe0; 
Dieu, afin qu'ils se livrent &#xe0; lui sans r&#xe9;serve (...). L'Eglise ne peut jamais 
perdre de vue ce but strictement religieux, surnaturel. Le sens de toutes ses 
activit&#xe9;s, jusqu'au dernier canon de son Code, ne peut &#xea;tre que d'y concourir 
directement ou indirectement&#xbb;. </p>
<p>(92) CONC. VAT. II, Const. dogm. de Ecclesia, <i>
<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">
Lumen gentium</a></i>, cap. I, n. 1: AAS 57 (1965), p. 5. </p>
<p>(93) Cf. <i>Hebr</i>. 13, 14. </p>
<p>(94) Cf. 2 <i>Thess</i>. 3, 6-13; <i>Eph</i>. 4, 28. </p>
<p>(95) Cf. Is. 58, 1-12. </p>
<p>(96) Cf. <i>Mt</i>. 23, 3-33; <i>Mc</i>. 7, 10-13. </p>
<p>(97) Cf. IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_15051961_mater_lt.html">
Mater et Magistra</a></i>, IV: AAS 53 (1961), pp. 456-457 et I: l. c., pp. 407, 
410-411. </p>
<p>(98) Cf. CONC. VAT. II, Const. dogm.. de Ecclesia, <i>
<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">
Lumen gentium</a></i>, cap. III, n. 28: AAS 57 (1965), pp. 34-35. </p>
<p>(99) <i>
<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">
Ibid</a></i>., n. 28: AAS l. c., pp. 35-36. </p>
<p>(100) Cf. S. AMBROSIUS, <i>De virginitate</i>, cap. VIII, n. 48: PL 6, 278.
</p>
<p>(101) CONC. VAT. II, Const. dogm. de Ecclesia, <i>
<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">
Lumen gentium</a></i>, cap. II, n. 15: AAS 57 (1965), p. 20. </p>
<p>(102) Cf. CONC. VAT. II, Const. dogm. de Ecclesia, <i>
<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">
Lumen gentium</a></i>, cap. II, n. 13: AAS 57 (1965), p. 17. </p>
<p>(103) Cf. IUSTINUS, <i>Dialogus cum Tryphone</i>, cap. 110: PG 6, 729; ed. 
Otto, 1897, pp. 391-393: &#xab;... sed quanto magis talia nobis infliguntur, tanto 
plures alii fideles et pii per nomen Iesu fiunt&#xbb;. Cf. TERTULLIANUS, <i>
Apologeticus</i>, cap. L, 13: PL 1, 534; <i>Corpus Christ</i>., ser. lat. I, p. 
171: &#xab;Etiam plures efficimur, quoties metimus a vobis: semen est sanguis 
Christianorum!&#xbb;. Cf. Const. dogm. de Ecclesia, <i>
<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">
Lumen gentium</a></i>, cap. II, n. 9: AAS 57 (1965), p. 14. </p>
<p>(104) Cf. CONC. VAT. II, Const. dogm. de Ecclesia, <i>
<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">
Lumen gentium</a></i>, cap. VII, n. 48: AAS 57 (1965), p. 53. </p>
<p>(105) Cf. PAULUS VI, <i>Allocutio</i> die 3 feb. 1965 habita: L'Osservatore 
Romano, 4 febbraio 1965.</p>
<p>(106) Cf. S. AUGUSTINUS, <i>De bono coniugali</i>, PL 40, 375-376 et 394; S. 
THOMAS, Summa Theol., Suppl. Quaest. 49, art. 3 ad 1; Decretum pro Armenis: 
DENZ. 702 (1327); PIUS XI, Litt. Encycl. <i>Casti Connubii</i>: AAS 22 (1930), 
pp. 543-555; DENZ. 2227-2238 (3703-3714). </p>
<p>(107) Cf. PIUS XI, Litt. Encycl. <i>Casti Connubii:</i> AAS 22 (1930), pp. 
546-547; DENZ. 2231 (3706). </p>
<p>(108) Cf. <i>Os</i>. 2; <i>Ier</i>. 3, 6-13; <i>Ez</i>. 16 et 23; <i>Is</i>. 
54. </p>
<p>(109) Cf. <i>Mt</i>. 9, 15; <i>Mc</i>. 2, 19-20; <i>Lc</i>. 5, 34-35; <i>Io</i>. 
3, 29; 2 <i>Cor</i>. 11, 2; <i>Eph</i>. 5, 27; <i>Apoc</i>. 19, 7-8; 21, 2 et 9.
</p>
<p>(110) Cf. Eph. 5, 25. </p>
<p>(111) Cf. CONC. VAT. II, Const. dogm. de Ecclesia, <i>
<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">
Lumen gentium</a></i>: AAS 57 (1965), pp. 15-16; 40-41; 47. </p>
<p>(112) Cf. PIUS XI, Litt. Encycl. <i>Casti Connubii</i>: AAS 22 (1930), p. 
583. </p>
<p>(113) Cf. I <i>Tim</i>. 5, 3. </p>
<p>(114) Cf. <i>Eph</i>. 5, 32. </p>
<p>(115) Cf. <i>Gen</i>. 2, 22-24; <i>Prov</i>. 5, 18-20; 31, 10-31; <i>Tob</i>. 
8, 4-8; <i>Cant</i>. 1, 1-3; 2, 16; 4,16-5,1; 7, 8-11; I <i>Cor</i>. 7, 3-6; 
Eph. 5, 25-33. </p>
<p>(116) Cf. PIUS XI, Litt. Encycl. <i>Casti Connubii</i>: AAS 22 (1930), pp. 
547-548; DENZ. 2232 (3707). </p>
<p>(117) Cf. I <i>Cor</i>. 7, 5. </p>
<p>(118) Cf. PIUS XII, Allocutio <i>Tra le visite</i>, 20 ian. 1958: AAS 50 
(1958), p. 91. </p>
<p>(119) Cf. PIUS XI, Litt. Encycl. <i>Casti Connubii</i>: AAS 22 (1930), pp. 
559-561; DENZ.-SCH&#xd6;N. 3716-3718; PIUS XII, Allocutio <i>Conventui Unionis 
Italicae inter Obstetrices</i>, 29 oct. 1951: AAS 43 (1951), pp. 835-854; PAULUS 
VI, <i>Allocutio ad Em.mos Patres Purpuratos</i>, 23 iunii 1964: AAS 56 (1964), 
pp. 581-589. Quaedam quaestiones quae aliis ac diligentioribus investigationibus 
indigent, iussu Summi Pontificis, Commissioni pro studio populationis, familiae 
et natalitatis traditae sunt, ut postquam illa munus suum expleverit, Summus 
Pontifex iudicium ferat. Sic stante doctrina Magisterii, S. Synodus solutiones 
concretas immediate proponere non intendit. </p>
<p>(120) Cf. <i>Eph</i>. 5, 16; <i>Col</i>. 4, 5. </p>
<p>(121) Cf. <i>Sacramentarium gregorianum</i>: PL 78, 262. </p>
<p>(122) Cf. <i>Rom</i>. 5, 15 et 18; 6, 5-11; <i>Gal</i>. 2, 20. </p>
<p>(123) Cf. <i>Eph</i>. 5, 25-27. </p>
<p>(124) Cf. <i>Expositio introductoria huius Constitutionis</i>, nn. 4-10, 
supra pp. 684-692. </p>
<p>(125) Cf. <i>Col</i>. 3, 1-2 </p>
<p>(126) Cf. <i>Gen</i>. 1, 28. </p>
<p>(127) Cf. <i>Prov</i>. 8, 30-31. </p>
<p>(128) Cf. S. IRENAEUS, <i>Adv. Haer</i>. III, 11, 8: ed. Sagnard, p. 200; Cf. 
ib., 16, 6: pp. 290-292; 21, 10-22: pp. 370-372; 22, 3: p. 378; etc. </p>
<p>(129) Cf. <i>Eph</i>. 1, 10. </p>
<p>(130) Cf. verba PII XI <i>ad Exc.mum D.num Roland-Gosselin</i>: &#xab;Il ne faut 
jamais perdre de vue que l'objectif de l'Eglise est d'evang&#xe9;liser et non de 
civiliser. Si elle civilise, c'est par l'&#xe9;vang&#xe9;lisation&#xbb; (Semaine Sociale de 
Versailles, 1936, pp. 461-462). </p>
<p>(131) CONC. VAT. I, Const. dogm. De fide cath., <i>Dei Filius</i>, cap. IV: 
DENZ. 1795, 1799 (3015, 1019). Cf. PIUS XI, Litt. Encycl. <i>Quadragesimo anno</i>: 
AAS 23 (1931), p. 190. </p>
<p>(132) Cf. IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_11041963_pacem_lt.html">
Pacem in terris</a></i>: AAS 55 (1963), p. 260. </p>
<p>(133) Cf. IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_11041963_pacem_lt.html">
Pacem in terris</a></i>: AAS 55 (1963), p. 283; PIUS XII, Nuntius radiophon., 24 
dec. 1941: AAS 34 (1942), pp. 16-17. </p>
<p>(134) Cf. IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_11041963_pacem_lt.html">
Pacem in terris</a></i>: AAS 55 (1963), p. 260. </p>
<p>(135) Cf. IOANNES XXIII, <i>Allocutio habita</i> d. 11 oct. 1962, in initio 
Concilii: AAS 54 (1962), p. 792. </p>
<p>(136) Cf. CONC. VAT. II, Const. de Sacra Liturgia, <i>
<a href="http://www.vatican.va/archive/hist_councils/ii_vatican_council/documents/vat-ii_const_19631204_sacrosanctum-concilium_lt.html">
Sacrosanctum Concilium</a></i>, n. 123 AAS 56 (1964), p. 131; PAULUS VI, <i>
Discorso agli artisti romani</i>, 7 maii 1964: AAS 56 (1964), pp. 439-442. </p>
<p>(137) Cf. CONC. VAT. II, Decr. de institutione sacerdotali, <i>Optatam totius</i>, 
et Decl. de educatione christiana, Gravissimum educationis. </p>
<p>(138) Cf. CONC. VAT. II, Const. dogm. de Ecclesia, <i>
<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">
Lumen gentium</a></i>, cap. IV, n. 37: AAS 57 (1965), pp. 42-43. </p>
<p>(139) Cf. PIUS XII, <i>Nuntius</i> 23 martii 1952: AAS 44 (1952), p. 273; 
IOANNES XXIII, Allocutio ad A.C.L.I., 1 maii 1959: AAS 51 (1959), p. 358. </p>
<p>(140) Cf. PIUS XI, Litt. Encycl. <i>Quadragesimo anno</i>: AAS 23 (1931), p. 
190 ss.; PIUS XII, <i>Nuntius</i>, 23 martii 1952: AAS 44 (1952), p. 276 ss.; 
IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_15051961_mater_lt.html">
Mater et Magistra</a></i>: AAS 53 (1961), p. 450; CONC. VAT. II, Decretum de 
instrum. communic. socialis, Inter mirifica, cap. I, n. 6: AAS 56 (1964), p. 
147. </p>
<p>(141) Cf. <i>Mt</i>. 16, 26; <i>Lc</i>. 16, 1-31; <i>Col</i>. 3, 17. </p>
<p>(142) Cf. LEO XIII, Litt. Encycl. <i>Libertas praestantissimum</i>, 20 iunii 
1888: ASS 20 (1887-88), pp. 597 ss.; PIUS XI, Litt. Encycl. <i>Quadragesimo anno</i>: 
AAS 23 (1931), p. 191 ss.; ID., <i>Divini Redemptoris</i>: AAS 29 (1937), p. 65 
ss.; PIUS XII, <i>Nuntius natalicius</i> 1941: AAS 34 (1942), p. 10 ss.; IOANNES 
XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_15051961_mater_lt.html">
Mater et Magistra</a></i>: AAS 53 (1961), pp. 401-464. </p>
<p>(143) Quoad problema agriculturae cf. praesertim IOANNES XXIII, Litt. Encycl.
<i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_15051961_mater_lt.html">
Mater et Magistra</a></i>: AAS 53 (1961), p. 341 ss. </p>
<p>(144) Cf. LEO XIII, Litt. Encycl. Rerum Novarum: ASS 23 (1890-91), pp. 
649-662; PIUS XI, Litt. Encycl. <i>Quadragesimo anno</i>: AAS 23 (1931), pp. 
200-201; ID., Litt. Encycl. <i>Divini Redemptoris</i>: AAS 29 (1937), p. 92; 
PIUS XII, <i>Nuntius radiophonicus in pervigilio Natalis Domini</i> 1942: AAS 35 
(1943), p. 20; ID., Allocutio 13 iunii 1943: AAS 35 (1943), p. 172; ID., <i>
Nuntius radiophonicus operariis Hispaniae datus</i>, 11 martii 1951: AAS 43 
(1951), p. 215; IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_15051961_mater_lt.html">
Mater et Magistra</a></i>: AAS 53 (1961), p. 419. </p>
<p>(145) Cf. IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_15051961_mater_lt.html">
Mater et Magistra</a></i>: AAS 53 (1961), pp. 408, 424, 427; verbum autem 
&#xab;curatione&#xbb; desumptum est ex textu latino Litt. Encycl. <i>Quadragesimo anno</i>: 
AAS 23 (1931), p. 199. Sub aspectu evolutionis quaestionis cf. etiam: PIUS XII, 
Allocutio 3 iunii 1950: AAS 42 (1950), pp. 485-488; PAULUS VI, Allocutio 8 iunii 
1964: AAS 56 (1964), pp. 574-579. </p>
<p>(146)Cf. PIUS XII, Epist. Encycl. <i>Sertum laetitiae</i>: AAS 31 (1939), p. 
642; IOANNES XXIII, Allocutio concistorialis: AAS 52 (1960), pp. 5-11; ID., 
Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_15051961_mater_lt.html">
Mater et Magistra</a></i>: AAS 53 (1961), p. 411. </p>
<p>(147) Cf. S. THOMAS, <i>Summa Theol</i>. II-II, q. 32, a. 5 ad 2; Ibid. q. 
66, a. 2: cf. explicationem in LEO XIII, Litt. Encycl. <i>Rerum Novarum</i>: ASS 
23 (1890-91), p. 651; cf. etiam PIUS XII, <i>Allocutio</i> 1 iunii 1941: AAS 33 
(1941), p. 199; ID., <i>Nuntius radiophonicus natalicius</i> 1954: AAS 47 
(1955), p. 27. </p>
<p>(148) Cf. S. BASILIUS, Hom. in illud Lucae &#xab;Destruam horrea mea&#xbb;, n. 2: PG 
31, 263; LACTANTIUS, Divinarum Institutionum, lib. V, de iustitia: PL 6, 565 B; 
S. AUGUSTINUS, In Ioann. Ev. tr. 50, n. 6: PL 35, 1760; ID., Enarratio in Ps. 
CXLVII, 12: PL 37, 1922; S. GREGORIUS M., Homiliae in Ev., hom. 20, 12: PL 76, 
1165: ID., <i>Regulae Pastoralis liber</i>, pars III, c. 21: PL 77, 87; S. 
BONAVENTURA, In III Sent. d. 33, dub. I: ed. Quaracchi III, 728; ID., In IV 
Sent. d. 15, p. II, a. 2, q. 1: ibid IV, 371 b; Quaest. de superfluo: ms. 
Assisi, Bibl. comun. 186, ff. 112&#xaa;-113&#xaa;; S. ALBERTUS M., In III Sent., d. 33, a. 
3, sol. 1: ed. Borgnet XXVIII, 611; ID., In IV Sent. d. 15, a. 16: ibid. XXIX, 
494-497. Quod autem ad determinationem superflui nostris temporibus: cf. IOANNES 
XXIII, <i>Nuntius radiotelevisificus</i> 11 sept. 1962: AAS 54 (1962), p. 682: 
&#xab;Dovere di ogni uomo, dovere impellente del cristiano &#xe8; di considerare il 
superfluo con la misura delle necessit&#xe0; altrui, e di ben vigilare perch&#xe9; 
l'amministrazione e la distribuzione dei beni creati venga posta a vantaggio di 
tutti&#xbb;. </p>
<p>(149) Valet in illo casu antiquum principium: &#xab;in extrema necessitate omnia 
sunt communia, id est communicanda&#xbb;. Alia ex parte pro ratione, extensione et 
modo quo applicatur principium in textu proposito, praeter modernos probatos 
auctores: cf. S. THOMAS, <i>Summa Theol</i>. II-II, q. 66, a. 7. Ut patet, pro 
recta applicatione principii, omnes condiciones moraliter requisitae servandae 
sunt. </p>
<p>(150) Cf. GRATIANI <i>Decretum</i>, c. 21, dist. LXXXVI: ed. Friedberg I, 
302. Istud dictum invenitur iam in PL 54</p>
<p>(151) Cf. LEO XIII, Litt. Encycl. <i>Rerum Novarum</i>: ASS 23 (1890-91), pp. 
643-646; PIUS XI, Litt. Encycl. <i>Quadragesimo anno</i>: AAS 23 (1931), p. 191; 
PIUS XII, <i>Nuntius radiophonicus</i> 1 iunii 1941: AAS 33 (1941), p. 199; ID.,
<i>Nuntius radiophonicus in pervigilio Natalis</i> Domini 1942: AAS 35 (1943), 
p. 17; ID., <i>Nuntius radiophonicus</i> 1 sept. 1944: AAS 36 (1944), p. 253; 
IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_15051961_mater_lt.html">
Mater et Magistra</a></i>: AAS 53 (1961), pp. 428-429. </p>
<p>(152) Cf. PIUS XI, Litt. Encycl. <i>Quadragesimo anno</i>: AAS 23 (1931), p. 
214; IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_15051961_mater_lt.html">
Mater et Magistra</a></i>: AAS 53 (1961), p. 429. </p>
<p>(153) Cf. PIUS XII, <i>Nuntius Radiophonicus Pent</i>. 1941: AAS 44 (1941), 
p. 199; IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_15051961_mater_lt.html">
Mater et Magistra</a></i>: AAS 53 (1961 ), p. 430. </p>
<p>(154) Pro recto usu bonorum iuxta doctrinam Novi Testamenti cf. Lc. 3, 11; 
10, 30 ss.; 11, 41; I Pt. 5, 3; Mc. 8,36; 12, 29-31; Iac. 5, 1-6; I Tim. 6, 8; 
Eph. 4, 28; 2 Cor. 8, 13 ss.; I Io. 3, 17-18. </p>
<p>(155) Cf. IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_15051961_mater_lt.html">
Mater et Magistra</a></i>: AAS 53 (1961), p. 417. </p>
<p>(156) Cf. ID., ibid. </p>
<p>(157) Cf. <i>Rom</i>. 13, 1-5. </p>
<p>(158) Cf. <i>Rom</i>. 13, 5. </p>
<p>(159) Cf. PIUS XII, <i>Nuntius radioph</i>., 24 dec. 1942: AAS 35 (1943), pp. 
9-24; 24 dec. 1944: AAS 37 (1945), pp. 11-17; IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_11041963_pacem_lt.html">
Pacem in terris</a></i>:: AAS 55 (1963), pp. 263, 271, 277-278. </p>
<p>(160) Cf. PIUS XII, <i>Nuntius radioph</i>., 1 iun. 1941: AAS 33 (1941), p. 
200; IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_11041963_pacem_lt.html">
Pacem in terris</a></i>:: l. c., pp. 273-274. </p>
<p>(161) Cf. IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_15051961_mater_lt.html">
Mater et Magistra</a></i>: AAS 53 (1961), pp. 415-418. </p>
<p>(162) Cf. PIUS XI, Alloc. <i>Ai dirigenti della Federazione Universitaria 
Cattolica</i>: Discorsi di Pio XI: ed. Bertetto, Torino, vol. I (1960), p. 743.
</p>
<p>(163) Cf. CONC. VAT. II, Const. dogm. de Ecclesia, <i>
<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">
Lumen gentium</a></i>, n. 13: AAS 57 (1965), p 17. </p>
<p>(164) Cf. <i>Lc</i>. 2, 14. </p>
<p>(165) Cf. <i>Eph</i>. 2, 16; <i>Col</i>. 1, 20-22. </p>
<p>(166) Cf. IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_11041963_pacem_lt.html">
Pacem in terris</a></i>, 11 aprilis 1963: AAS 55 (1963), p. 291: &#xab;Quare aetate 
hac nostra, quae vi atomica gloriatur, alienum est a ratione, bellum iam aptum 
esse ad violata iura sarcienda&#xbb;. </p>
<p>(167) Cf. PIUS XII, <i>Allocutio</i> 30 sept. 1954: AAS 46 (1954), p. 589; <i>
Nuntius radiophonicus</i>, 24 dec. 1954: AAS 47 (1955), pp. 15 ss.; IOANNES 
XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_11041963_pacem_lt.html">
Pacem in terris</a></i>: AAS 55 (1963), pp. 286-291; S. PAULUS VI, <i>Allocutio 
in Consilio Nationum Unitarum</i> 4 oct. 1965: AAS 57 (1965), pp. 877-885. </p>
<p>(168) Cf. IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_11041963_pacem_lt.html">
Pacem in terris</a></i>, ubi de diminutione armorum sermo est: AAS 55 (1963), p. 
287. 168 Cf. IOANNES XXIII, Litt. Encycl. <i>
<a href="http://www.vatican.va/holy_father/john_xxiii/encyclicals/documents/hf_j-xxiii_enc_11041963_pacem_lt.html">
Pacem in terris</a></i>, ubi de diminutione armorum sermo est: AAS 55 (1963), p. 
287. </p>
<p>(169) Cf. 2 <i>Cor</i>. 6, 2. </p>
<p>(170) Cf. IOANNES XXIII, Litt. Encycl. <i>Ad Petri Cathedram</i>, 29 iunii 
1959: AAS 55 (1959), p. 513. </p>
<p>(171) Cf. <i>Mt</i>. 7, 21.</p>
	</FONT></FONT></td>
												</tr> 
													</table>
										</td>
									</tr>
</TABLE>


</div>

</body>
</html>

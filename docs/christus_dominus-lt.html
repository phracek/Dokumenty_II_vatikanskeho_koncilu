<HTML xmlns:v="urn:schemas-microsoft-com:vml" xmlns:o="urn:schemas-microsoft-com:office:office">
<BODY background="http://www.vatican.va/img/sfondo.jpg" text="#000000" alink="#000000" vlink="#000000" link="#663300" topmargin=0 marginwidth=1 marginheight=1 leftmargin="0"><A NAME="top"></a><div id="corpo" class="rounded">

<TABLE border=0 width="100%" cellspacing=0 cellpadding=0 bgcolor="#FFFFFF">
<div>
	<p align="center"><font color="#663300">PAULUS EPISCOPUS <br>
	SERVUS SERVORUM DEI <br>
	UNA CUM SACROSANCTI CONCILII PATRIBUS <br>
	AD PERPETUAM REI MEMORIAM </font></p>
	<p align="center"><font color="#663300">DECRETUM DE PASTORALI EPISCOPORUM 
	MUNERE IN ECCLESIA <br>
	<i><b><font size="4">CHRISTUS DOMINUS</font></b></i></font></p>
	<h1>&nbsp;</h1>
	<p align="center">Prooemium</p>
	<p>CHRISTUS DOMINUS, Filius Dei vivi, qui venit ut salvum faceret populum suum a 
peccatis<a title name="_ftnref1" href="#_ftn1">[1]</a> utque omnes homines 
sanctificarentur, sicut Ipse missus est a Patre, ita et misit Apostolos suos,<a title name="_ftnref2" href="#_ftn2">[2]</a> 
quos ideo sanctificavit, tradens eis Spiritum Sanctum, ut et ipsi glorificarent 
Patrem super terram et homines salvos facerent, &#xab;in aedificationem Corporis 
Christi&#xbb; (<i>Eph</i>. 4, 12) quod est Ecclesia.</p>
	<p>2. In hac Christi Ecclesia, Romanus Pontifex, ut successor Petri, cui 
	oves et agnos suos pascendos Christus concredidit, suprema, plena, immediata 
	et universali in curam animarum, ex divina institutione, gaudet potestate. 
	Qui ideo, cum tamquam omnium fidelium pastor ad bonum commune Ecclesiae 
	universae et ad bonum singularum Ecclesiarum procurandum missus sit, super 
	omnes Ecclesias ordinariae potestatis obtinet principatum. </p>
	<p>Episcopi autem et ipsi, positi a Spiritu Sancto, in Apostolorum locum succedunt 
ut animarum pastores,<a title name="_ftnref3" href="#_ftn3">[3]</a> atque, una 
cum Summo Pontifice et sub Eiusdem auctoritate, ad Christi, aeterni Pastoris, 
opus perenne reddendum missi sunt.<a title name="_ftnref4" href="#_ftn4">[4]</a> Christus enim Apostolis eorumque successoribus dedit mandatum atque potestatem 
ut docerent omnes gentes, hominesque sanctificarent in veritate atque pascerent. Episcopi itaque, per Spiritum Sanctum qui datus est eis, veri et authentici 
effecti sunt fidei Magistri, Pontifices ac Pastores.<a title name="_ftnref5" href="#_ftn5">[5]</a></p>
	<p>3. Hoc suum episcopale munus, quod per consecrationem episcopalem susceperunt,<a title name="_ftnref6" href="#_ftn6">[6]</a> 
Episcopi, sollicitudinis omnium Ecclesiarum participes, in communione et sub 
auctoritate Summi Pontificis exercent, ad magisterium et regimen pastorale quod 
attinet, omnes uniti in Collegio seu corpore quoad universam Dei Ecclesiam.</p>
	<p>Illud exercent singuli quoad assignatas sibi dominici gregis partes, unusquisque 
Ecclesiae particularis sibi commissae curam gerens aut quandoque aliqui 
coniunctim necessitatibus quibusdam diversarum Ecclesiarum communibus 
providentes. Quare Sacrosancta Synodus, attentis etiam condicionibus hominum 
consociationis, quae nostra hac aetate, ad novum fertur rerum ordinem,<a title name="_ftnref7" href="#_ftn7">[7]</a> 
pressius determinare intendens pastorale Episcoporum munus, haec quae sequuntur 
statuit.</p>
	<p align="center">&nbsp;</p>
	<p align="center"><b>CAPUT I</b></p>
	<p align="center">De Episcopis quoad universam Ecclesiam</p>
	<p align="center">&nbsp;</p>
	<p align="left"><b>I. Partes quas habent Episcopi quoad universam Ecclesiam</b></p>
	<p>4. Episcopi, vi sacramentalis consecrationis et hierarchica communione cum 
Collegii Capite atque membris, constituuntur membra Corporis episcopalis.<a title name="_ftnref8" href="#_ftn8">[8]</a> 
&#xab;Ordo autem Episcoporum, qui collegio Apostolorum in magisterio et 
regimine pastorali succedit, immo in quo corpus apostolicum continuo perseverat, 
una cum Capite suo Romano Pontifice, et numquam sine hoc Capite, subiectum 
quoque supremae ac plenae potestatis in universam Ecclesiam exsistit, quae 
quidem potestas nonnisi consentiente Romano Pontifice exerceri potest&#xbb;.<a title name="_ftnref9" href="#_ftn9">[9]</a> 
Haec vero potestas &#xab;sollemni modo in Concilio Oecumenico exercetur&#xbb;:<a title name="_ftnref10" href="#_ftn10">[10]</a> 
ideo Sacrosancta Synodus decernit omnibus Episcopis, qui sint membra Collegii 
episcopalis, ius esse ut Concilio Oecumenico intersint.</p>
	<p>&#xab;Eadem potestas collegialis una cum Papa exerceri potest ab Episcopis in orbe 
terrarum degentibus, dummodo Caput Collegii eos ad actionem collegialem vocet, 
vel saltem Episcoporum dispersorum unitam actionem approbet vel libere recipiat, 
ita ut verus actus collegialis efficiatur&#xbb;.<a title name="_ftnref11" href="#_ftn11">[11]</a></p>
	<p>5. Episcopi e diversis orbis regionibus selecti, modis et rationibus a Romano 
Pontifice statutis vel statuendis, Supremo Ecclesiae Pastori validiorem 
praestant adiutricem operam in Consilio, quod proprio nomine Synodus Episcoporum<a title name="_ftnref12" href="#_ftn12">[12]</a> 
appellatur, quae quidem, utpote totius catholici Episcopatus partes agens, simul 
significat omnes Episcopos in hierarchica communione sollicitudinis universae 
Ecclesiae participes esse.<a title name="_ftnref13" href="#_ftn13">[13]</a></p>
	<p>6. Episcopi, qua legitimi Apostolorum successores et Collegii episcopalis 
membra, inter se coniunctos semper se sciant atque omnium Ecclesiarum sollicitos 
sese exhibeant, cum ex Dei institutione et praecepto apostolici muneris 
unusquisque Ecclesiae una cum ceteris Episcopis sponsor sit.<a title name="_ftnref14" href="#_ftn14">[14]</a> 
	Praesertim solliciti sint de illis orbis terrarum regionibus in quibus 
	verbum Dei nuntiatum nondum est aut in quibus, praecipue ob parvum 
	sacerdotum numerum, christifideles in periculo versantur a vitae christianae 
	mandatis discedendi, immo et ipsam fidem amittendi.</p>
	<p>Quare omnibus viribus satagant ut evangelizationis et apostolatus opera a 
fidelibus alacriter sustineantur et promoveantur. Insuper curare studeant ut 
apti praeparentur sacrorum administri necnon auxiliares tum religiosi tum laici 
pro missionibus atque regionibus cleri penuria laborantibus. Curent etiam ut, 
quantum possibile sit, aliqui ex suis sacerdotibus praedictas missiones vel 
dioeceses adeant, ibidem sacrum ministerium in perpetuum aut saltem ad 
praefinitum tempus peracturi.</p>
	<p>Prae oculis habeant praeterea Episcopi in usu bonorum ecclesiasticorum rationem 
quoque esse habendam necessitatum non tantum suae dioecesis sed et aliarum 
particularium Ecclesiarum, quippe quae unius Ecclesiae Christi sint partes. 
Attendant denique ad calamitates pro viribus sublevandas, quibus aliae dioeceses 
vel regiones laborant.</p>
	<p>7. Maxime illos Sacrorum Antistites, qui propter nomen Christi calumniis et 
angustiis vexantur, in carceribus detinentur, vel suo ministerio prohibentur, 
fraterno amplectantur animo eosque germana actuosa cura prosequantur, ut eorum 
dolores precatione et opera Confratrum leniantur et mulceantur.</p>
	<p>II. Episcopi et Apostolica Sedes</p>
	<p>8. </p>
	<blockquote>
		<p>a) Episcopis, ut Apostolorum successoribus, in dioecesibus ipsis commissis 
per se omnis competit potestas ordinaria, propria ac immediata, quae ad 
exercitium eorum muneris pastoralis requiritur, firma semper in omnibus 
potestate quam, vi muneris sui, Romanus Pontifex habet sibi vel alii Auctoritati 
causas reservandi.</p>
		<p>b) Singulis Episcopis dioecesanis facultas fit a lege generali Ecclesiae in casu 
particulari dispensandi fideles in quos ad normam iuris exercent auctoritatem, 
quoties id ad eorum bonum spirituale conferre iudicent, nisi a Suprema Ecclesiae 
Auctoritate specialis reservatio facta fuerit.</p>
	</blockquote>
	<p>9. In exercenda suprema, plena et immediata potestate in universam Ecclesiam, 
Romanus Pontifex utitur Romanae Curiae Dicasteriis, quae proinde nomine et 
auctoritate illius munus suum explent in bonum Ecclesiarum et in servitium 
Sacrorum Pastorum.</p>
	<p>Exoptant autem Sacrosancti Concilii Patres ut haec Dicasteria, quae quidem 
Romano Pontifici atque Ecclesiae Pastoribus eximium praebuerunt auxilium, novae 
ordinationi, necessitatibus temporum, regionum ac Rituum magis aptatae, 
subiciantur, praesertim quod spectat eorundem numerum, nomen, competentiam 
propriamque procedendi rationem, atque inter se laborum coordinationem.<a title name="_ftnref15" href="#_ftn15">[15]</a> 
Exoptant pariter ut, ratione habita muneris pastoralis Episcoporum proprii, 
Legatorum Romani Pontificis officium pressius determinetur.</p>
	<p>10. Praeterea cum eadem Dicasteria ad universalis Ecclesiae bonum sint 
constituta, optatur ut eorum Membra, Officiales et Consultores, necnon Legati 
Romani Pontificis, quantum fieri potest, ex diversis Ecclesiae regionibus magis 
assumantur, ita ut catholicae Ecclesiae officia seu organa centralia indolem 
vere universalem prae se ferant.</p>
	<p>In votis quoque est ut inter Dicasteriorum Membra cooptentur etiam aliqui 
Episcopi praesertim dioecesani, qui mentem, optata ac necessitates omnium 
Ecclesiarum Summo Pontifici plenius referre valeant.</p>
	<p>Denique perutile esse censent Concilii Patres si eadem Dicasteria laicos, 
virtute, scientia et experientia praestantes, magis audiant, ita ut et ipsi in 
rebus Ecclesiae partes sibi congruentes habeant.</p>
	<p>&nbsp;</p>
	<p align="center"><b>CAPUT II</b></p>
	<p align="center"><b>De Episcopis quoad Ecclesias particulares seu Dioeceses</b></p>
	<p>&nbsp;</p>
	<p><b>I. Episcopi Dioecesani</b></p>
	<p>11. Dioecesis est Populi Dei portio, quae Episcopo cum cooperatione presbyterii 
pascenda concreditur, ita ut, pastori suo adhaerens ab eoque per Evangelium et 
Eucharistiam in Spiritu Sancto congregata, Ecclesiam particularem constituat, in 
qua vere inest et operatur Una Sancta Catholica et Apostolica Christi Ecclesia.</p>
	<p>Singuli Episcopi, quibus Ecclesiae particularis cura commissa est, sub 
auctoritate Summi Pontificis, tamquam proprii, ordinarii et immediati earum 
pastores, oves suas in nomine Domini pascunt, munus docendi. sanctificandi et 
regendi in eas exercentes. Ipsi tamen agnoscant iura, quae sive Patriarchis sive 
aliis hierarchicis Auctoritatibus legitime competunt.<a title name="_ftnref16" href="#_ftn16">[16]</a></p>
	<p>Ad suum autem apostolicum munus intendant Episcopi ut Christi testes coram 
omnibus hominibus, non solum iis providentes qui iam Principem Pastorum 
sequuntur, sed iis quoque toto animo sese devoventes qui a via veritatis 
quoquo modo deflexerunt aut Christi Evangelium et misericordiam salutiferam 
ignorant, donec &#xab;in omni bonitate et iustitia et veritate&#xbb; (<i>Eph</i>. 5, 9) tandem 
omnes ambulent.</p>
	<p>12. In exercendo suo munere docendi, Christi Evangelium hominibus annuntient, 
quod inter praecipua Episcoporum munera eminet,<a title name="_ftnref17" href="#_ftn17">[17]</a> 
eos in Spiritus fortitudine ad fidem vocantes aut in fide viva confirmantes; 
integrum Christi mysterium ipsis proponant, illas nempe veritates quarum 
ignorantia, Christi ignorantia est, itemque viam quae divinitus revelata est ad 
glorificationem Dei atque eo ipso ad beatitudinem aeternam consequendam.<a title name="_ftnref18" href="#_ftn18">[18]</a></p>
	<p>Ostendant insuper res ipsas terrestres et humana instituta secundum Dei 
Creatoris consilium, ad hominum salutem quoque ordinari et ideo ad 
aedificationem Corporis Christi non parum conferre posse.</p>
	<p>Edoceant ideo quanti, iuxta doctrinam Ecclesiae, aestimanda sit persona humana, 
cum sua libertate et ipsa corporis vita; familia eiusque unitas et stabilitas, 
prolisque procreatio et educatio; civile consortium cum suis legibus et 
professionibus; labor et otia, artes et technica inventa; paupertas et opum 
affluentia; rationes denique exponant quibus solvendae sunt de bonorum 
materialium possessione, incremento ac recta distributione, de pace et bello, de 
fraterna omnium populorum conversatione gravissimae quaestiones.<a title name="_ftnref19" href="#_ftn19">[19]</a></p>
	<p>13. Doctrinam christianam proponant ratione temporum necessitatibus aptata, quae 
scilicet respondeat difficultatibus et quaestionibus quibus maxime homines 
premuntur et anguntur; eandem doctrinam quoque tueantur, ipsos fideles docentes 
illam defendere et propagare. In eadem tradenda, maternam Ecclesiae 
sollicitudinem comprobent erga omnes homines, sive fideles sive non fideles, et 
peculiari cura prosequantur pauperes et tenuiores, quos evangelizare misit eos 
Dominus.</p>
	<p>Cum Ecclesiae sit cum humana societate, in qua vivit, ad colloquium venire,<a title name="_ftnref20" href="#_ftn20">[20]</a> 
Episcoporum imprimis est officium ut homines adeant et colloquia cum eisdem 
petant ac promoveant. Quae salutis colloquia, ut semper veritas cum 
caritate, intellegentia cum amore copulentur, perspicuitate sermonis simul ac 
humilitate et lenitate praestent oportet, itemque debita prudentia iuncta tamen 
cum fiducia, quippe quae amicitiam cum foveat animos coniungere nata sit.<a title name="_ftnref21" href="#_ftn21">[21]</a></p>
	<p>Varia media ad doctrinam christianam annuntiandam adhibere satagant in hodierno 
tempore quae praesto sunt, videlicet imprimis praedicationem atque catecheticam 
institutionem, quae quidem semper principem tenent locum, sed et propositionem 
doctrinae in scholis, in academiis, conferentiis et coadunationibus omnis 
generis, necnon eiusdem diffusionem declarationibus publicis occasione quorumdam 
eventuum factis, prelo variisque instrumentis communicationis socialis, quibus 
ad Christi Evangelium nuntiandum uti omnino oportet.<a title name="_ftnref22" href="#_ftn22">[22]</a></p>
	<p>14. Invigilent ut catechetica institutio, quae eo tendit ut in hominibus fides, 
per doctrinam illustrata, viva fiat atque explicita et operosa, tum pueris et 
adolescentibus, tum iuvenibus, tum etiam adultis sedula cura tradatur; ut in 
eadem tradenda serventur aptus ordo atque methodus conveniens non tantum 
materiae de qua agitur, sed et indoli, facultatibus et aetati necnon vitae 
condicionibus auditorum, ut eadem institutio innitatur Sacra Scriptura, 
Traditione, Liturgia, Magisterio vitaque Ecclesiae.</p>
	<p>Curent praeterea ut catechetae ad munus suum rite praeparentur, ita ut Ecclesiae 
doctrinam plane cognoscant, necnon et leges psychologicas et disciplinas 
paedagogicas theoretice et practice addiscant.</p>
	<p>Satagant etiam ut institutio catechumenorum adultorum restituatur aut melius 
adaptetur.</p>
	<p>15. In exercendo suo munere sanctificandi memores sint Episcopi se ex hominibus 
assumptos esse et pro hominibus constitui, in iis quae sunt ad Deum, ut offerant 
dona et sacrificia pro peccatis. Episcopi enim plenitudine Sacramenti Ordinis 
gaudent et ab ipsis in exercenda sua potestate pendent tum presbyteri, qui 
quidem, ut Ordinis episcopalis providi sint cooperatores, et ipsi consecrati 
sunt veri Novi Testamenti sacerdotes, tum diaconi, qui ad ministerium ordinati 
populo Dei in communione cum Episcopo eiusque presbyterio inserviunt; ipsi 
itaque Episcopi praecipui sunt dispensatores mysteriorum Dei, sicut et totius 
	vitae liturgicae in Ecclesia sibi commissa moderatores, promotores atque 
custodes.<a title name="_ftnref23" href="#_ftn23">[23]</a></p>
	<p>Iugiter itaque adnitantur ut christifideles paschale mysterium penitius 
cognoscant et vivant, per Eucharistiam, ita ut unum arctissimum efficiant Corpus 
in unitate caritatis Christi;<a title name="_ftnref24" href="#_ftn24">[24]</a> 
&#xab;orationi et ministerio verbi instantes&#xbb; (Act. 6, 4), laborem impendant ut omnes 
quorum cura sibi est commissa unanimi sint in oratione<a title name="_ftnref25" href="#_ftn25">[25]</a> 
utque Sacramentorum receptione in gratia crescant ac fideles Domino sint testes.</p>
	<p>Qua perfectores, Episcopi clericorum suorum, religiosorum et laicorum 
sanctitatem, secundum suam cuiusque peculiarem vocationem, promovere studeant,<a title name="_ftnref26" href="#_ftn26">[26]</a> 
memores quidem se teneri ad exemplum sanctitatis praebendum, in caritate, 
humilitate et vitae simplicitate. Ita Ecclesias sibi concreditas sanctificent ut 
in eisdem universae Christi Ecclesiae sensus plene effulgeat. Idcirco vocationes 
sacerdotales ac religiosas quam maxime foveant, speciali cura vocationum 
missionalium adhibita.</p>
	<p>16. In exercendo suo munere patris ac pastoris, sint Episcopi in medio suorum 
sicut qui ministrant,<a title name="_ftnref27" href="#_ftn27">[27]</a> boni 
pastores qui cognoscunt suas oves quosque et ipsae cognoscunt, veri patres qui 
spiritu dilectionis et sollicitudinis erga omnes praestant, quorumque 
auctoritati divinitus quidem collatae omnes grato animo sese subiciunt. Integram 
sui gregis familiam ita congregent atque efforment ut omnes, officiorum suorum 
conscii, in communione caritatis vivant et operentur.</p>
	<p>Quae ut efficaciter facere valeant, Episcopi, &#xab;ad omne opus bonum parati&#xbb; (<i>2 
Tim</i>. 2, 21) et &#xab;omnia sustinentes propter electos&#xbb; (2 Tim. 2, 10) vitam suam ita 
ordinent oportet, ut necessitatibus temporum accommodata sit.</p>
	<p>Sacerdotes, quippe qui munera et sollicitudinem ipsorum pro parte suscipiant et 
cura cotidiana tam studiose exerceant, peculiari semper caritate amplectantur, 
eosdem ut filios et amicos habentes<a title name="_ftnref28" href="#_ftn28">[28]</a> 
ideoque ad eos audiendos parati atque confidenti cum eisdem consuetudine, 
integrum opus pastorale totius dioecesis promovere studeant.</p>
	<p>Solliciti sint eorum condicionum spiritualium, intellectualium et materialium ut 
hi sancte pieque vivere atque ministerium suum fideliter ac fructuose adimplere 
valeant. Quare institutiones foveant et peculiares conventus instaurent, in 
quibus sacerdotes aliquoties congregentur tum ad longiora peragenda exercitia 
spiritualia in vitae suae renovationem tum ad altiorem acquirendam cognitionem 
ecclesiasticarum disciplinarum, praesertim Sacrae Scripturae et theologiae, 
socialium maioris momenti quaestionum, necnon novarum actionis pastoralis 
rationum. Operosa misericordia prosequantur sacerdotes qui in periculo quoquo 
modo versantur aut in quibusdam defecerunt.</p>
	<p>Fidelium bono ut pro sua cuiusque condicione aptius consulere queant, eorumdem 
necessitates, in socialibus in quibus vivunt adiunctis, rite cognoscere 
satagant, aptis ideo adhibitis instrumentis, praesertim investigationis 
socialis. Erga omnes sollicitos se praebeant cuiuscumque sunt aetatis, condicionis vel 
nationis, tum incolas, tum advenas et peregrinos. In hac pastorali sollicitudine 
exercenda fidelibus suis in rebus Ecclesiae partes ipsis congruentes servent, 
eorumdem officium et ius quoque agnoscentes active adlaborandi ad aedificationem 
mystici Corporis Christi.</p>
	<p>Fratres seiunctos amore prosequantur, fidelibus etiam commendantes ut erga eos 
magna cum humanitate et caritate se gerant, oecumenismum quoque, ut ab Ecclesia 
intelligitur, foventes.<a title name="_ftnref29" href="#_ftn29">[29]</a> Etiam 
non baptizatos cordi habeant, ut et ipsis caritas eluceat Christi Iesu, Cuius 
coram omnibus testes sunt Episcopi.</p>
	<p>17. Variae foveantur apostolatus rationes atque in universa dioecesi, vel in 
eiusdem peculiaribus regionibus, omnium operum apostolatus, sub moderamine 
Episcopi, coordinatio atque intima coniunctio, qua quidem omnia incepta atque 
instituta, catechetica, missionalia, caritativa, socialia, familiaria, 
scholastica atque quaelibet alia finem pastoralem persequentia, ad concordem 
redigantur actionem, qua simul clarius dioecesis unitas eluceat.</p>
	<p>Sedulo urgeatur officium quo tenentur fideles ad apostolatum pro sua quisque 
condicione et aptitudine exercendum, atque ipsis commendetur ut varia opera 
laicorum apostolatus, et praesertim Actionem Catholicam, participent aut 
iuvent. Associationes quoque promoveantur vel foveantur quae finem 
supernaturalem directe aut indirecte prosequuntur, ad perfectiorem scilicet 
vitam assequendam, aut ad Christi Evangelium omnibus annuntiandum, aut ad 
doctrinam christianam vel incrementum cultus publici promovendum, aut ad fines 
sociales persequendos aut ad pietatis vel caritatis opera exercenda.</p>
	<p>Apostolatus formae rite accommodentur necessitatibus hodiernis, attentis hominum 
condicionibus, non solum spiritualibus et moralibus, sed etiam socialibus, 
demographicis et oeconomicis. Ad quod efficaciter et fructuose assequendum, 
magnopere conferunt investigationes sociales et religiosae, per officia 
sociologiae pastoralis, quae enixe commendantur.</p>
	<p>18. Peculiaris sollicitudo habeatur fidelium, qui ob vitae condicionem communi 
ordinaria parochorum cura pastorali non satis frui valent aut eadem penitus 
carent, uti sunt quamplurimi migrantes, exsules et profugi, maritimi sicut et 
aeronavigantes, nomades aliique id genus. Aptae methodi pastorales promoveantur 
ad vitam spiritualem fovendam eorum qui relaxationis causa ad tempus alias 
regiones petunt.</p>
	<p>Episcoporum Conferentiae, praesertim Nationales, urgentioribus quaestionibus ad 
praedictos spectantibus sedulo studeant, et aptis instrumentis ac 
institutionibus spirituali eorum curae, concordi voluntate viribusque unitis 
consulant atque faveant, attentis in primis normis ab Apostolica Sede statutis<a title name="_ftnref30" href="#_ftn30">[30]</a> 
vel statuendis, temporum, locorum et personarum condicionibus apte accommodatis.</p>
	<p>19. In suo apostolico munere obeundo, quod animarum salutem intendit, Episcopi 
per se plena ac perfecta gaudent libertate atque independentia a quacumque 
civili potestate. Quare non licet eorum muneris ecclesiastici exercitium directe 
vel indirecte impedire neve eos prohibere quominus cum Apostolica Sede aliisque 
Auctoritatibus ecclesiasticis et cum suis subditis libere communicent.</p>
	<p>Profecto Sacri Pastores, dum in spiritualem sui gregis curam incumbunt, reapse 
sociali quoque et civili profectui ac prosperitati consulunt, actuosam in hunc 
finem cum publicis auctoritatibus, pro sui officii ratione et sicut 
Episcopos decet, operam consociantes atque iustis legibus oboedientiam et 
legitime constitutis potestatibus reverentiam suadentes.</p>
	<p>20. Cum apostolicum Episcoporum munus sit a Christo Domino institutum atque 
spiritualem et supernaturalem finem prosequatur, Sacrosancta Oecumenica Synodus 
declarat ius nominandi et instituendi Episcopos esse competenti Auctoritati 
ecclesiasticae proprium, peculiare et per se exclusivum.</p>
	<p>Quapropter ad Ecclesiae libertatem rite tuendam et ad christifidelium bonum 
aptius et expeditius promovendum in votis est Sacrosancti Concilii ut in 
posterum nulla amplius civilibus Auctoritatibus concedantur iura aut privilegia 
electionis, nominationis, praesentationis vel designationis ad Episcopatus 
officium; civiles vero Auctoritates, quarum obsequentem erga Ecclesiam 
voluntatem Sacrosancta Synodus grato animo agnoscit plurimique facit, 
humanissime rogantur ut praedictis iuribus vel privilegiis, quibus in praesens 
pacto aut consuetutudine fruantur, consiliis cum Apostolica Sede initis, sua 
sponte renuntiare velint.</p>
	<p>21. Cum igitur pastorale Episcoporum munus tanti sit momenti tantaeque 
gravitatis, Episcopi dioecesani aliique in iure ipsis aequiparati, si, ob 
ingravescentem aetatem aliamve gravem causam, implendo suo officio minus apti 
evaserint, enixe rogantur ut, vel sua ipsi sponte vel a competenti Auctoritate 
invitati, renuntiationem ab officio exhibeant. Competens autem Auctoritas, si illam acceptaverit, et de congruenti 
renuntiantium sustentatione et de peculiaribus iuribus iisdem recognoscendis 
providebit.</p>
	<p>&nbsp;</p>
	<p>II. Dioecesium Circumscriptio</p>
	<p>22. Ad proprium dioecesis finem consequendum, oportet ut Ecclesiae natura in 
populo Dei ad ipsam dioecesim pertinente perspicue manifestetur; ut Episcopi 
munera sua pastoralia in iisdem efficaciter explere valeant; ut denique populi 
Dei saluti quam perfectissime fieri potest ministretur.</p>
	<p>Id autem postulat sive congruentem finium territorialium dioecesium 
circumscriptionem, sive clericorum opumque distributionem rationi consentaneam 
atque apostolatus exigentiis accommodatam.</p>
	<p>Quae omnia non solum clericorum et christifidelium, quorum directe interest, 
verum etiam et totius catholicae Ecclesiae in bonum cedunt.</p>
	<p>Itaque, ad dioecesium circumscriptiones quod attinet, decernit Sacrosancta 
Synodus ut, quatenus animarum bonum id exigat, quamprimum ad congruam 
recognitionem prudenter deveniatur, eas dividendo vel dismembrando vel uniendo, 
aut ipsarum fines mutando vel episcopalium sedium aptiorem locum determinando, 
aut denique, praesertim si de dioecesibus agatur quae ex maioribus urbibus 
constant, eas nova interna ordinatione disponendo.</p>
	<p>23. In dioecesium circumscriptionibus recognoscendis in tuto ponatur praeprimis 
uniuscuiusque dioecesis unitas organica, quoad personas, officia, instituta, ad 
instar corporis apte viventis. Singulis vero in casibus, omnibus adiunctis 
accurate perpensis, prae oculis habeantur criteria generaliora quae sequuntur.</p>
	<p>1) In circumscriptione dioecesana definienda ratio, quantum fieri poterit, 
habeatur varietatis compositionis populi Dei, quae multum conferre potest ad 
pastoralem curam aptius exercendam; simulque curetur ut huius populi 
conglobationes demographicae, cum civilibus officiis institutisque socialibus 
quae structuram ipsius organicam efficiunt, in unum, quantum fieri poterit, 
serventur. Qua de causa uniuscuiusque dioecesis territorium nonnisi continuum 
pateat.</p>
	<p>Attendatur etiam, si casus ferat, ad fines circumscriptionum civilium, atque ad 
peculiaria personarum locorumve adiuncta, v. g. psychologica, oeconomica, 
geographica, historica.</p>
	<p>2) Amplitudo territorii dioecesani eiusve incolarum numerus talis sit generatim 
ut, ex una parte, ipse Episcopus, licet ab aliis adiutus, pontificalia exercere 
visitationesque pastorales congrue peragere valeat, omnia apostolatus opera in 
dioecesi rite moderari atque coordinare, sacerdotes suos praesertim cognoscere, 
necnon et religiosos et laicos rationem aliquam in dioecesanis inceptis 
habentes; ex altera vero parte, sufficiens ac idoneus praebeatur campus in quo 
sive Episcopus sive clerici, omnes suas vires in ministerium, prae oculis 
habitis universalis Ecclesiae necessitatibus, utiliter impendere possint.</p>
	<p>3) Quo denique aptius salutis ministerium in dioecesi exerceri possit, pro 
regula habeatur ut unicuique dioecesi clerici, numero et idoneitate saltem 
sufficientes, praesto sint pro rite pascendo populo Dei; officia, instituta et 
opera ne desint quae Ecclesiae particularis propria sunt, quaeque pro eius apto 
regimine et apostolatu necessaria usu comprobantur; opes denique ad personas et 
instituta sustentanda aut iam adsint aut saltem prudenter praevideantur aliunde 
non defuturae.</p>
	<p>Hunc quoque in finem, ubi sint fideles diversi Ritus, eorum spiritualibus [685] 
necessitatibus Episcopus dioecesanus provideat sive per sacerdotes aut paroecias 
eiusdem Ritus, sive per Vicarium Episcopalem aptis facultatibus instructum et, 
si casus ferat, etiam charactere episcopali ornatum, sive per seipsum diversorum 
Rituum Ordinarii munere fungentem. Quod si haec omnia, ob rationes peculiares, 
iudicio Apostolicae Sedis, fieri non possint, Hierarchia propria pro diversitate 
Rituum constituatur.<a title name="_ftnref31" href="#_ftn31">[31]</a></p>
	<p>Item, in similibus circumstantiis, diversi sermonis fidelibus provideatur sive 
per sacerdotes aut paroecias eiusdem sermonis, sive per Vicarium Episcopalem 
sermonem bene callentem et etiam, si casus ferat, charactere episcopali ornatum, 
sive denique alia opportuniore ratione.</p>
	<p>24. Ad dioecesium immutationes aut innovationes ad normam nn. 22-23 inducendas 
quod attinet, salva disciplina Ecclesiarum Orientalium, expedit ut competentes 
Conferentiae Episcopales haec negotia pro suo quaeque territorio examini 
subiciant -ope etiam adhibita peculiaris Commissionis Episcopalis, si id 
opportunum videatur, at semper auditis praesertim Episcopis provinciarum vel 
regionum quarum interest- et deinde sua consilia et vota Apostolicae Sedi 
proponant.</p>
	<p>&nbsp;</p>
	<p>III. Episcopi Dioecesani in munere pastorali Cooperatores</p>
	<p><b>1) Episcopi Coadiutores et Auxiliares</b></p>
	<p>25. In regendis dioecesibus, pastorali Episcoporum muneri ita provideatur, ut 
bonum dominici gregis semper sit suprema ratio. Quod bonum ut debite procuretur, 
haud raro Episcopi Auxiliares constituendi sunt, eo quod Episcopus dioecesanus, 
vel ob nimiam dioecesis amplitudinem aut nimium incolarum numerum, vel ob 
peculiaria apostolatus adiuncta aut alias diversae naturae causas, nequit per 
semetipsum omnia episcopalia munia, sicut animarum exigit bonum, adimplere. Imo 
et aliquando peculiaris necessitas postulat ut in ipsius Episcopi dioecesani 
adiutorium constituatur Episcopus Coadiutor. Qui Episcopi Coadiutores et 
Auxiliares ita congruentibus facultatibus instruendi sunt, ut, salva semper 
unitate dioecesani regiminis necnon Episcopi dioecesani auctoritate, eorum actio 
efficacior reddatur et dignitas, Episcoporum propria, magis in tuto ponatur.</p>
	<p>Iamvero Episcopi Coadiutores et Auxiliares, eo quod in partem sollicitudinis 
Episcopi dioecesani vocati sunt, ita munus suum exerceant, ut in omnibus 
negotiis unanima consensione cum ipso procedant. Praeterea obsequium et 
reverentiam semper exhibeant Episcopo dioecesano, qui et ipse Episcopos 
Coadiutores vel Auxiliares fraterne diligat atque existimatione prosequatur.</p>
	<p>26. Bono animarum id exigente, ne renuat Episcopus dioecesanus a competenti 
Auctoritate unum pluresve Auxiliares expostulare, qui nempe sine iure 
successionis pro dioecesi constituuntur.</p>
	<p>Quodsi in Litteris nominationis provisum non fuerit, Episcopus dioecesanus 
Auxiliarem vel Auxiliares suos constituat Vicarios Generales vel saltem Vicarios 
Episcopales, a sua auctoritate dumtaxat dependentes quos ipse, in perpendendis 
causis maioris momenti praesertim indolis pastoralis, consulere velit.</p>
	<p>Nisi aliud a competenti Auctoritate statutum fuerit, cum Episcopi dioecesani 
munere non exspirant potestates et facultates quibus Episcopi Auxiliares a iure 
instructi sunt. Optandum quoque est ut, sede vacante, munus dioecesim regendi, 
nisi aliud graves rationes suadeant, committatur Episcopo Auxiliari vel, ubi 
plures sunt, uni ex Auxiliaribus. Episcopus Coadiutor, qui nempe cum iure 
successionis nominatur, ab Episcopo dioecesano Vicarius Generalis semper 
constituatur. Eidem autem pleniores facultates in casibus particularibus a 
competenti Auctoritate concedi poterunt.</p>
	<p>Ut quam maxime praesenti ac futuro dioecesis bono faveatur, Episcopus Coadiutus 
et Coadiutor in rebus maioris momenti mutuo se consulere ne omittant.</p>
	<p><b>2) Curia atque Consilia Dioecesana</b></p>
	<p>27. Eminens in Curia dioecesana est officium Vicarii Generalis. Quoties autem 
rectum dioecesis regimen id requirat, constitui possunt ab Episcopo unus aut 
plures Vicarii Episcopales, qui nempe ipso iure, in determinata dioecesis parte 
aut in certo negotiorum genere aut quoad fideles determinati Ritus, ea gaudent 
potestate, quam ius commune Vicario Generali tribuit.</p>
	<p>Inter Episcopi cooperatores in regimine dioecesis, illi presbyteri quoque 
enumerantur qui eius senatum consiliumve constituunt, ut sunt capitulum 
cathedrale, consultorum coetus vel alia consilia, secundum diversorum locorum 
circumstantias vel indolem. Haec instituta, praesertim capitula cathedralia, 
novae ordinationi, quatenus opus sit, necessitatibus hodiernis aptatae, 
subiciantur. [687]</p>
	<p>Sacerdotes et laici, qui ad Curiam dioecesanam pertinent, sciant se pastorali 
Episcopi ministerio adiutricem operam praestare.</p>
	<p>Curia dioecesana ita ordinetur ut aptum instrumentum Episcopo fiat, non tantum 
ad dioecesim administrandam, sed etiam ad opera apostolatus exercenda.</p>
	<p>Valde optandum est ut in unaquaque dioecesi peculiare instituatur Consilium 
pastorale, cui Episcopus dioecesanus ipse praesit et in quo clerici, religiosi 
et laici, specialiter delecti, partes habeant. Huius Consilii erit, ea quae ad 
pastoralia opera spectant investigare, perpendere atque de eis practicas 
expromere conclusiones.</p>
	<p><b>3) Clerus dioecesanus</b></p>
	<p>28. Omnes quidem presbyteri sive dioecesani sive religiosi, unum sacerdotium 
Christi cum Episcopo participant et exercent, ideoque Ordinis episcopalis 
providi cooperatores constituuntur. In animarum autem cura procuranda primas 
partes habent sacerdotes dioecesani, quippe qui, Ecclesiae particulari 
incardinati vel addicti, eiusdem servitio plene sese devoveant ad unam dominici 
gregis portionem pascendam; quare unum constituunt presbyterium atque unam 
familiam, cuius pater est Episcopus. Qui, ut ministeria sacra inter sacerdotes 
suos aptius et aequius disponere valeat, necessaria libertate gaudere debet in 
officiis vel beneficiis conferendis, suppressis proinde iuribus seu privilegiis, 
quae eamdem libertatem quoquo modo coarctent.</p>
	<p>Necessitudines Episcopum inter et sacerdotes dioecesanos vinculis potissimum 
supernaturalis caritatis inniti debent, ita quidem ut sacerdotum voluntatis 
consociatio cum Episcopi voluntate pastoralem eorumdem actionem reddat 
uberiorem. Quare, ut animarum servitium magis magisque promoveatur, Episcopus 
sacerdotes ad colloquium, commune quoque, de re praesertim pastorali, vocare 
velit, non tantum data occasione, sed etiam, quantum fieri possit, statis 
temporibus.</p>
	<p>Praeterea, omnes sacerdotes dioecesani uniti inter se sint ideoque boni 
spiritualis universae dioecesis sollicitudine urgeantur; insuper, memores bona, 
quae occasione officii ecclesiastici sibi comparant, cum munere sacro cohaerere, 
necessitatibus materialibus quoque dioecesis, iuxta Episcopi ordinationem, pro 
viribus liberaliter subveniant.</p>
	<p>29. Proximiores Episcopi cooperatores sunt illi etiam sacerdotes, quibus munus 
pastorale aut apostolatus opera indolis supraparoecialis [688] ab ipso 
committuntur, sive quoad determinatum dioecesis territorium, sive quoad 
speciales fidelium coetus, sive quoad peculiare actionis genus.</p>
	<p>Eximiam quoque adiutricem operam praestant sacerdotes, quibus ab Episcopo 
diversa munera apostolatus, sive in scholis sive in aliis institutis aut 
associationibus, concreduntur. Etiam illi sacerdotes, qui operibus 
supradioecesanis sunt addicti, cum praeclara apostolatus opera exerceant, 
peculiari sollicitudini commendantur praesertim Episcopi in cuius dioecesi 
commorantur.</p>
	<p>30. Praecipua autem ratione Episcopi cooperatores sunt parochi, quibus, tamquam 
pastoribus propriis, animarum cura committitur in determinata dioecesis parte 
sub illius auctoritate.</p>
	<blockquote>
		<p>1) In hac autem cura gerenda parochi, cum suis adiutoribus ita munus docendi, 
sanctificandi et regendi adimpleant, ut fideles atque communitates paroeciales, 
tum dioecesis tum totius Ecclesiae universalis membra revera se sentiant. 
Quapropter cum aliis parochis collaborent necnon cum sacerdotibus, qui munus 
pastorale in territorio exercent (uti sunt e. g. Vicarii Foranei, Decani), vel 
operibus indolis supraparoecialis sunt addicti, ut cura pastoralis in dioecesi 
unitate non careat atque efficacior reddatur.</p>
		<p>Praeterea cura animarum spiritu missionali semper informetur, ita ut ad omnes in 
paroecia degentes, debito modo, se extendat. Quodsi parochi quosdam personarum 
coetus attingere nequeant, alios, etiam laicos, in proprium adiutorium vocent, 
qui sibi auxilium praestent in iis quae ad apostolatum spectant.</p>
		<p>Ad eamdem vero animarum curam efficaciorem reddendam, vita communis sacerdotum, 
praesertim eidem paroeciae addictorum, enixe commendatur, quae, dum actionem 
apostolicam fovet, caritatis et unitatis exemplum fidelibus praebet.</p>
		<p>2) In exsequendo munere magisterii, parochorum est: verbum Dei praedicare 
omnibus christifidelibus, ut hi in fide, spe et caritate radicati, in Christo 
crescant et communitas christiana illud testimonium caritatis reddat, quod 
Dominus commendavit;<a title name="_ftnref32" href="#_ftn32">[32]</a> itemque 
catechetica instructione fideles ad plenam mysterii salutis cognitionem ducere, 
unicuique aetati accommodatam. Ad hanc autem instructionem tradendam non solum 
religiosorum auxilium quaerant, sed etiam laicorum cooperationem, erecta quoque 
Confraternitate Doctrinae Christianae.</p>
		<p>In perficiendo opere sanctificationis, curent parochi ut celebratio [689] 
Eucharistici Sacrificii centrum sit et culmen totius vitae communitatis 
christianae; itemque adlaborent ut fideles spirituali pabulo pascantur per 
devotam et frequentem Sacramentorum receptionem atque per consciam et actuosam 
in Liturgia participationem. Meminerint etiam parochi quam maxime sacramentum 
Poenitentiae ad vitam christianam fovendam conferre; quare faciles se praebeant 
ad fidelium confessiones audiendas, advocatis ad hoc, si opus fuerit, aliis 
etiam sacerdotibus, qui varias linguas calleant.</p>
		<p>In officio pastoris adimplendo, imprimis curent parochi proprium gregem 
cognoscere. Cum autem omnium ovium sint ministri, vitae christianae incrementum 
foveant tum in singulis fidelibus, tum in familiis, tum in associationibus 
praesertim apostolatui addictis, tum in universa communitate paroeciali. Domos 
igitur et scholas visitent, prout pastorale munus id exigat; adulescentibus et 
iuvenibus studiose prospiciant; pauperes et infirmos paterna caritate 
prosequantur; peculiarem denique curam de opificibus habeant atque adlaborent ut 
fideles operibus apostolatus auxilium praestent.</p>
		<p>3) Vicarii paroeciales tamquam parochi cooperatores, praestantem et actuosam 
operam quotidie impendunt in ministerio pastorali sub parochi auctoritate 
exercendo. Quare inter parochum eiusque vicarios fraterna habeatur conversatio, 
mutua caritas et reverentia semper vigeat iidemque consiliis, auxilio et exemplo 
sese invicem adiuvent, paroeciali curae concordi voluntate communique studio 
providentes.</p>
	</blockquote>
	<p>31. In iudicio efformando de sacerdotis idoneitate ad aliquam paroeciam 
regendam, Episcopus rationem habeat, non solum de illius doctrina, sed etiam de 
pietate, zelo apostolico, ceterisque dotibus ac qualitatibus, quae ad curam 
animarum rite exercendam requiruntur.</p>
	<p>Praeterea cum muneris paroecialis tota ratio sit bonum animarum, quo 
	facilius et aptius Episcopus ad provisionem paroeciarum procedere valeat, 
	supprimantur, salvo iure Religiosorum, quaelibet iura praesentationis, 
	nominationis vel reservationis, necnon, ubi exsistat, lex concursus, sive 
	generalis sive particularis. Parochi vero in sua quisque paroecia ea 
	gaudeant stabilitate in officio, quam animarum bonum requirat. Quare, 
	abrogata distinctione inter parochos amovibiles et inamovibiles, 
	recognoscatur et simplicior reddatur modus procedendi in translatione et 
	amotione parochorum, quo Episcopus, servata quidem naturali et canonica 
	aequitate, aptius necessitatibus boni animarum providere possit. </p>
	<p>Parochi autem, qui ob ingravescentem aetatem aliamve gravem causam, ab officio 
rite et fructuose adimplendo impediuntur, enixe rogantur ut sua ipsi sponte, aut 
ab Episcopo invitati, officii renuntiationem faciant. Episcopus renuntiantibus 
congruam sustentationem provideat.</p>
	<p>32. Eadem denique salus animarum causa sit, qua determinentur aut recognoscantur 
paroeciarum erectiones aut suppressiones, aliaeve huiusmodi innovationes, quas 
quidem Episcopus propria auctoritate peragere poterit.</p>
	<p><b>4) Religiosi</b></p>
	<p>33. Omnibus Religiosis, quibus in iis quae sequuntur sodales accensentur 
ceterorum Institutorum consilia evangelica profitentes, iuxta propriam cuiusque 
vocationem, officium incumbit impense diligenterque adlaborandi ad 
aedificationem et incrementum totius mystici Corporis Christi et in bonum 
Ecclesiarum particularium.</p>
	<p>Hos vero fines promovere tenentur imprimis oratione, poenitentiae operibus et 
propriae vitae exemplo, in quorum aestimatione et studio ut iugiter crescant, 
Sacrosancta haec Synodus eos magnopere hortatur. At, ratione habita indolis 
uniuscuiusque Religionis propriae, ad externa quoque apostolatus opera impensius 
accedant.</p>
	<p>34. Religiosi sacerdotes, qui in presbyteratus officium consecrantur ut sint et 
ipsi providi cooperatores Ordinis episcopalis, hodie adhuc maiori auxilio 
Episcopis esse valent, pro ingravescente animarum necessitate. Ideo vera quadam 
ratione ad clerum dioecesis pertinere dicendi sunt, quatenus in cura animarum 
atque apostolatus operibus exercendis partem habent sub sacrorum Praesulum 
auctoritate. Etiam alii sodales, sive viri sint sive mulieres, qui et ipsi 
peculiari ratione ad familiam dioecesanam pertinent, magnum auxilium sacrae 
Hierarchiae afferunt, atque in dies, auctis apostolatus necessitatibus, magis 
magisque afferre possunt ac debent.</p>
	<p>35. Ad hoc autem ut apostolatus opera in singulis dioecesibus concorditer semper 
exerceantur atque unitas dioecesanae disciplinae sarta tecta servetur, haec 
principia fundamentalia statuuntur:</p>
	<blockquote>
		<p>1) Episcopos, utpote Apostolorum successores, Religiosi omnes devoto semper 
obsequio ac reverentia prosequantur. Praeterea quoties ad apostolatus opera 
legitime vocantur ita munia sua exercere tenentur ut Episcopis 
auxiliatores adsint et subsint.<a title name="_ftnref33" href="#_ftn33">[33]</a> 
Quin immo Religiosi Episcoporum postulationibus votisque prompte ac fideliter 
obsecundent ut ampliores partes in salutis humanae ministerium suscipiant, salva 
Instituti indole et secundum Constitutiones, quae, si necesse sit, ad hunc finem 
accommodentur, inspectis huius Decreti Concilii principiis. Praesertim, attentis 
urgentibus animarum necessitatibus atque cleri dioecesani penuria, Instituta 
religiosa, quae vitae mere contemplativae non addicuntur, ab Episcopis advocari 
possunt ut in variis ministeriis pastoralibus operam adiutricem impendant, 
inspecta tamen propria cuiusque Instituti indole; quam operam ut praestent, in 
paroeciis quoque suscipiendis etiam ad tempus, Superiores pro viribus faveant.</p>
		<p>2) Religiosi autem, in externum apostolatum immissi, spiritu religionis propriae 
imbuti sint, atque fideles permaneant regulari observantiae et subiectioni erga 
proprios Superiores; quam obligationem ipsi Episcopi urgere ne omittant.</p>
		<p>3) Exemptio, qua Religiosi ad Summum Pontificem vel ad aliam ecclesiasticam 
Auctoritatem advocantur et ab Episcoporum iurisdictione subducuntur, ordinem 
Institutorum internum potissimum respicit, quo melius in iisdem omnia sint inter 
se apta et connexa atque incremento et perfectioni religiosae conversationis 
consulatur;<a title name="_ftnref34" href="#_ftn34">[34]</a> necnon ut de illis 
disponere possit Summus Pontifex in bonum Ecclesiae universae,<a title name="_ftnref35" href="#_ftn35">[35]</a> 
alia vero competens Auctoritas in bonum Ecclesiarum propriae iurisdictionis. 
Haec autem exemptio non impedit quominus Religiosi in singulis dioecesibus 
Episcoporum iurisdictioni subsint ad normam iuris, prout horum pastorale munus 
perfungendum et animarum rite ordinanda curatio requirunt.<a title name="_ftnref36" href="#_ftn36">[36]</a></p>
		<p>4) Omnes Religiosi, exempti et non exempti, Ordinariorum locorum potestati 
subsunt in iis quae ad publicum exercitium cultus divini, salva quidem Rituum 
diversitate, ad curam animarum, ad sacram praedicationem populo tradendam, ad 
christifidelium, praesertim puerorum, religiosam et moralem educationem, 
catecheticam institutionem et liturgicam efformationem atque ad status 
clericalis decorem spectant necnon ad varia opera in iis quae sacri apostolatus 
exercitium respiciunt. Religiosorum quoque scholae catholicae Ordinariis 
locorum subsunt ad earum generalem ordinationem et vigilantiam quod attinet, 
firmo tamen iure Religiosorum quoad earumdem moderamen. Pariter Religiosi tenentur servare ea omnia quae Episcoporum Concilia aut 
Conferentiae ab omnibus servanda legitime edixerint.</p>
		<p>5) Inter varia Instituta religiosa atque inter eadem et clerum dioecesanum, 
ordinata foveatur cooperatio. Arcta insuper habeatur omnium operum et actionum 
apostolicarum coordinatio, quae maxime pendet a supernaturali animorum et 
mentium habitu, in caritate radicato et fundato. Hanc autem coordinationem 
curare Apostolicae Sedi competit pro universa Ecclesia; sacris vero Pastoribus 
in sua cuiusque dioecesi; Patriarchalibus demum Synodis et Episcoporum 
Conferentiis in proprio territorio.</p>
		<p>Episcopi vel Episcoporum Conferentiae et Superiores religiosi vel Conferentiae 
Superiorum Maiorum, pro operibus apostolatus quae a Religiosis exercentur, 
praeviis consiliis mutuo inter se collatis procedere velint.</p>
		<p>6) Ad fovendas concorditer et fructuose mutuas relationes inter Episcopos et 
Religiosos, statis temporibus et quoties id opportunum videbitur, Episcopi et 
Superiores religiosi convenire velint ad negotia tractanda, quae universim ad 
apostolatum in territorio pertinent.</p>
	</blockquote>
	<p>&nbsp;</p>
	<p align="center"><b>CAPUT III</b></p>
	<p align="center"><b>De Episcopis in commune plurium Ecclesiarum bonum cooperantibus</b></p>
	<p>&nbsp;</p>
	<p>I. Synodi, Concilia et praesertim Episcoporum Conferentiae</p>
	<p>36. Inde a prioribus Ecclesiae saeculis Episcopi, peculiaribus quidem Ecclesiis 
praepositi, communione fraternae caritatis atque studio permoti universalis 
missionis Apostolis traditae, vires ac voluntates suas consociaverunt ad bonum 
tum commune tum singularum Ecclesiarum provehendum. Hac ratione sive Synodi, 
sive Concilia provincialia, sive demum Concilia plenaria constituta fuerunt in 
quibus Episcopi aequalem pro variis Ecclesiis statuerunt rationem servandam tum 
in fidei veritatibus docendis tum in disciplina ecclesiastica ordinanda.</p>
	<p>Exoptat haec Sancta Oecumenica Synodus ut veneranda Synodorum et Conciliorum 
instituta novo vigeant robore, quo aptius et efficacius fidei incremento 
disciplinaeque conservationi in variis Ecclesiis, pro temporum adiunctis, 
provideatur. </p>
	<p>37. Hodiernis potissimum temporibus Episcopi haud raro munus suum apte ac 
fructuose adimplere non valent nisi cum aliis Episcopis arctiorem in dies suam 
concordem atque coniunctiorem operam efficiant. Cum autem Episcoporum 
Conferentiae -pluribus in nationibus iam constitutae- praeclara ediderint 
uberioris apostolatus argumenta, Sacrosancta haec Synodus summopere expedire 
censet, ut ubique terrarum eiusdem nationis seu regionis Episcopi in unum coetum 
confluant, statis temporibus simul convenientes, ut communicatis prudentiae et 
experientiae luminibus, collatisque consiliis sancta fiat ad commune Ecclesiarum 
bonum virium conspiratio. Propterea de Episcoporum Conferentiis haec quae 
sequuntur statuit.</p>
	<p>38. </p>
	<blockquote>
		<p>1) Est Episcoporum Conferentia veluti coetus in quo sacrorum Antistites 
cuiusdam nationis vel territorii munus suum pastorale coniunctim exercent ad 
maius bonum, quod hominibus praebet Ecclesia, provehendum, praesertim per 
apostolatus formas et rationes occurrentibus aetatis adiunctis apte compositas.</p>
		<p>2) Omnes Ordinarii locorum cuiuscumque ritus, Vicariis Generalibus exceptis, 
Coadiutores, Auxiliares aliique Episcopi titulares peculiari munere vel ab 
Apostolica Sede vel ab Episcoporum Conferentiis demandato fungentes ad 
Episcoporum Conferentiam pertinent. Ceteri Episcopi titulares necnon, ob 
singulare quod obeunt in territorio officium, Legati Romani Pontificis non sunt 
de iure membra Conferentiae.</p>
		<p>Ordinariis locorum necnon Coadiutoribus competit suffragium deliberativum. 
Auxiliaribus aliisque Episcopis, quibus ius est Conferentiae interesse, 
suffragium deliberativum aut consultivum decernent statuta Conferentiae.</p>
		<p>3) Quaelibet Conferentia Episcoporum sua conficiat statuta, ab Apostolica Sede 
recognoscenda, in quibus -praeter alia media- officia provideantur quae fini 
consequendo efficacius consulant, e. g. Consilium permanens Episcoporum, 
Commissiones Episcopales, Secretariatus Generalis.</p>
		<p>4) Decisiones Conferentiae Episcoporum, dummodo legitime et per duas 
		saltem ex tribus partibus suffragiorum Praesulum, qui voto deliberativo 
		fruentes ad Conferentiam pertinent, prolatae fuerint et ab Apostolica 
		Sede recognitae, vim habeant iuridice obligandi in casibus dumtaxat in 
		quibus aut ius commune id praescripserit aut peculiare Apostolicae Sedis 
		mandatum, motu proprio aut ad petitionem ipsius Conferentiae datum, id 
		statuerit.</p>
		<p>5) Ubi peculiaria adiuncta id postulent, Episcopi plurium nationum, Apostolica 
Sede approbante, unam poterunt Conferentiam constituere.</p>
		<p>Foveantur insuper relationes inter Conferentias Episcopales diversarum nationum 
ad maius bonum promovendum ac tuendum.</p>
		<p>6) Enixe commendatur ut Praesules Orientalium Ecclesiarum, in disciplina 
propriae Ecclesiae in Synodis promovenda et ad opera in bonum religionis 
efficacius fovenda, rationem etiam habeant boni communis totius territorii, ubi 
plures Ecclesiae diversorum rituum exstant, consiliis in conventibus 
interritualibus collatis, iuxta normas a competenti Auctoritate statuendas.</p>
	</blockquote>
	<p><b>II. Provinciarum ecclesiasticarum circumscriptio et regionum ecclesiasticarum 
erectio</b></p>
	<p>39. Animarum bonum non dioecesium tantum sed provinciarum quoque 
ecclesiasticarum aptam expostulat circumscriptionem, immo et regionum 
ecclesiasticarum suadet erectionem, ita ut apostolatus necessitatibus iuxta 
socialia et localia adiuncta melius provideatur, atque faciliores 
fructuosioresque reddantur Episcoporum relationes sive inter se sive cum 
Metropolitis et cum ceteris eiusdem nationis Episcopis, necnon et Episcoporum 
cum civilibus Auctoritatibus.</p>
	<p>40. Itaque, ad memoratos fines consequendos, Sacrosancta Synodus haec statuenda 
decernit:</p>
	<blockquote>
		<p>1) Provinciarum ecclesiasticarum circumscriptiones opportune recognoscantur et 
iura ac privilegia Metropolitarum novis aptisque normis definiantur.</p>
		<p>2) Pro regula habeatur ut omnes dioeceses aliaeque territoriales 
circumscriptiones quae iure dioecesibus aequiparantur alicui provinciae 
ecclesiasticae adscribantur. Proinde dioeceses quae nunc Apostolicae Sedi 
immediate sint subiectae quaeque nulli alii uniantur, aut in novam provinciam 
ecclesiasticam, si id fieri possit, sunt simul componendae aut illi provinciae 
aggregandae, quae vicinior seu opportunior sit, et iuri metropolitico 
Archiepiscopi sunt subiciendae ad normam iuris communis.</p>
		<p>3) Ubi utilitas id suadet, provinciae ecclesiasticae in regiones ecclesiasticas 
componantur, quarum ordinatio iure est statuenda.</p>
	</blockquote>
	<p>41. Expedit ut competentes Episcoporum Conferentiae quaestionem de huiusmodi 
provinciarum circumscriptione aut regionum erectione examini subiciant, 
iuxta normas iam de dioecesium circumscriptione in nn. 23 et 24 statutas, et 
consilia ac vota sua Apostolicae Sedi proponant.</p>
	<p>III. Episcopi munere interdioecesano fungentes</p>
	<p>42. Cum necessitates pastorales magis magisque requirant ut quaedam pastoralia 
munia concorditer regantur et promoveantur, expedit ut in servitium omnium vel 
plurium dioecesium alicuius determinatae regionis aut nationis nonnulla 
constituantur officia, quae etiam Episcopis committi possunt.</p>
	<p>Commendat autem Sancta Synodus ut inter Praelatos seu Episcopos, his muneribus 
perfungentes, et Episcopos dioecesanos atque Conferentias Episcopales fraterna 
semper vigeat communio et animorum in sollicitudine pastorali conspiratio, cuius 
rationes etiam iure communi definiantur oportet.</p>
	<p>43. Cum spirituali militum curae, ob peculiares eorumdem vitae condiciones, 
eximia debeatur sollicitudo, in unaquaque natione erigatur, pro viribus, 
Vicariatus Castrensis. Tum Vicarius tum cappellani in concordi cum Episcopis 
dioecesanis cooperatione huic difficili operi impense se devoveant.<a title name="_ftnref37" href="#_ftn37">[37]</a></p>
	<p>Quare Episcopi dioecesani Vicario Castrensi concedant numero sufficienti 
sacerdotes huic gravi muneri aptos simulque faveant inceptis ad bonum spirituale 
militum provehendum.<a title name="_ftnref38" href="#_ftn38">[38]</a></p>
	<h1><font face="Times New Roman" size="3">Mandatum generale</font></h1>
	<p><font face="Times New Roman">44. Decernit Sacrosancta Synodus, ut in recognoscendo Codice Iuris 
	Canonici aptae definiantur leges, ad normam principiorum quae in hoc Decreto 
	statuuntur, perpensis etiam animadversionibus quae vel a Commissionibus vel 
	a Patribus Conciliaribus prolatae sunt. </font> </p>
	<p><font face="Times New Roman">Decernit insuper Sancta Synodus ut Directoria generalia de cura animarum 
conficiantur in usum tum Episcoporum tum parochorum, ut certae ipsis praebeantur 
rationes ad proprium munus pastorale facilius aptiusque obeundum.</font></p>
	<p><font face="Times New Roman">Conficiantur etiam tum speciale Directorium de cura pastorali peculiarium 
fidelium coetuum pro diversis singularum nationum vel regionum adiuntis, tum 
Directorium de catechetica populi christiani institutione, in quo agatur de 
fundamentalibus eiusdem institutionis principiis et ordinatione deque 
elaboratione librorum ad rem pertinentium. In iis vero Directoriis conficiendis 
ratio item habeatur animadversionum quae sive a Commissionibus sive a Patribus 
Conciliaribus exhibitae sunt.</font></p>
	<p><font SIZE="3"><i><font face="Times New Roman">Haec omnia et singula quae in 
	hoc Decreto edicta sunt, placuerunt Sacrosancti Concilii Patribus. Et Nos, 
	Apostolica a Christo Nobis tradita potestate, illa, una cum Venerabilibus 
	Patribus, in Spiritu Sancto approbamus, decernimus ac statuimus et quae ita 
	synodaliter statuta sunt ad Dei gloriam promulgari iubemus.</font></p>
	</i>
	<p><font face="Times New Roman"><i>Romae, apud S. Petrum die XXVIII mensis octobris anno MCMLXV</i>.</font></p>
	<p ALIGN="CENTER"><font face="Times New Roman">Ego PAULUS Catholicae Ecclesiae Episcopus</font></p>
	</font><font FACE="Times New Roman" SIZE="2">
	<p ALIGN="CENTER"></p>
	</font><font SIZE="3">
	<p><font face="Times New Roman">&#8224; Ego EUGENIUS Episcopus Ostiensis ac Portuensis et S. Rufinae Cardinalis 
	TISSERANT, Sacri Collegii Decanus.</font></p>
	<p><font face="Times New Roman">&#8224; Ego IOSEPHUS Episcopus Albanensis Cardinalis PIZZARDO.</font></p>
	<p><font face="Times New Roman">&#8224; Ego BENEDICTUS Episcopus Praenestinus Cardinalis Aloisi MASELLA.</font></p>
	<p><font face="Times New Roman">&#8224; Ego FERDINANDUS Episcopus tit. Veliternus Cardinalis CENTO.</font></p>
	<p><font face="Times New Roman">&#8224; Ego HAMLETUS IOANNES Episcopus tit. Tusculanus Cardinalis CICOGNANI.</font></p>
	<p><font face="Times New Roman">&#8224; Ego IOSEPHUS Episcopus tit. Sabinensis et Mandelensis Cardinalis 
	FERRETTO.</font></p>
	<p><font face="Times New Roman">&#8224; Ego IGNATIUS GABRIEL Cardinalis TAPPOUNI, Patriarcha Antiochenus 
	Syrorum.</font></p>
	<p><font face="Times New Roman">&#8224; Ego MAXIMUS IV Cardinalis SAIGH, Patriarcha Antiochenus Melkitarum.</font></p>
	<p><font face="Times New Roman">&#8224; Ego PAULUS PETRUS Cardinalis MEOUCHI, Patriarcha Antiochenus 
	Maronitarum.</font></p>
	<p><font face="Times New Roman">&#8224; Ego STEPHANUS I Cardinalis SIDAROUSS, Patriarcha Alexandrinus Coptorum.</font></p>
	<p><font face="Times New Roman">&#8224; Ego EMMANUEL titulo Ss. Marcellini et Petri Presbyter Cardinalis 
	GON&#xc7;ALVES CEREJEIRA, Patriarcha Lisbonensis.</font></p>
	<p><font face="Times New Roman">&#8224; Ego ACHILLES titulo S. Sixti Presbyter Cardinalis LI&#xc9;NART, Episcopus 
	Insulensis.</font></p>
	<p><font face="Times New Roman">Ego IACOBUS ALOISIUS titulo S. Laurentii in Damaso Presbyter Cardinalis 
	COPELLO, S. R. E. Cancellarius.</font></p>
	<p><font face="Times New Roman">Ego GREGORIUS PETRUS titulo S. Bartholomaei in Insula Presbyter 
	Cardinalis AGAGIANIAN.</font></p>
	<p><font face="Times New Roman">&#8224; Ego NORMANNUS THOMAS titulo Ss. Quattuor Coronatorum Presbyter 
	Cardinalis GILROY, Archiepiscopus Sydneyensis.</font></p>
	<p><font face="Times New Roman">&#8224; Ego FRANCISCUS titulo Ss. Ioannis et Pauli Presbyter Cardinalis 
	SPELLMAN, Archiepiscopus Neo-Eboracensis.</font></p>
	<p><font face="Times New Roman">&#8224; Ego IACOBUS titulo Ss. Bonifacii et Alexii Presbyter Cardinalis DE 
	BARROS C&#xc2;MARA, Archiepiscopus S. Sebastiani Fluminis Ianuarii.</font></p>
	<p><font face="Times New Roman">&#8224; Ego IOSEPHUS titulo S. Ioannis ante Portam Latinam Presbyter Cardinalis 
	FRINGS, Archiepiscopus Coloniensis.</font></p>
	<p><font face="Times New Roman">&#8224; Ego ERNESTUS titulo S. Sabinae Presbyter Cardinalis RUFFINI, 
	Archiepiscopus Panormitanus.</font></p>
	<p><font face="Times New Roman">&#8224; Ego IULIUS titulo S. Mariae Scalaris Presbyter Cardinalis D&#xd6;PFNER, 
	Archiepiscopus Monacensis et Frisingensis.</font></p>
	<p><font face="Times New Roman">Ego PAULUS titulo S. Andreae Apostoli de Hortis Presbyter Cardinalis 
	MARELLA.</font></p>
	<p><font face="Times New Roman">Ego GUSTAVUS titulo S. Hieronymi Illyricorum Presbyter Cardinalis TESTA.</font></p>
	<p><font face="Times New Roman">Ego ALOISIUS titulo S. Andreae de Valle Presbyter Cardinalis TRAGLIA.</font></p>
	<p><font face="Times New Roman">&#8224; Ego PETRUS TATSUO titulo S. Antonii Patavini de Urbe Presbyter 
	Cardinalis DOI, Archiepiscopus Tokiensis.</font></p>
	<p><font face="Times New Roman">&#8224; Ego IOSEPHUS titulo S. Ioannis Baptistae Florentinorum Presbyter 
	Cardinalis LEFEBVRE, Archiepiscopus Bituricensis.</font></p>
	<p><font face="Times New Roman">&#8224; Ego BERNARDUS titulo S. Ioachimi Presbyter Cardinalis ALFRINK, 
	Archiepiscopus Ultraiectensis.</font></p>
	<p><font face="Times New Roman">&#8224; Ego RUFINUS I. titulo S. Mariae ad Montes Presbyter Cardinalis SANTOS, 
	Archiepiscopus Manilensis.</font></p>
	<p><font face="Times New Roman">&#8224; Ego LAUREANUS titulo S. Francisci Assisiensis ad Ripam Maiorem 
	Presbyter Cardinalis RUGAMBWA, Episcopus Bukoba&#xeb;nsis.</font></p>
	<p><font face="Times New Roman">&#8224; Ego IOSEPHUS tituli Ssmi Redemptoris et S. Alfonsi in Exquiliis 
	Presbyter Cardinalis RITTER, Archiepiscopus S. Ludovici.</font></p>
	<p><font face="Times New Roman">&#8224; Ego IOSEPHUS HUMBERTUS titulo Ss. Andreae et Gregorii ad Clivum Scauri 
	Presbyter Cardinalis QUINTERO, Archiepiscopus Caracensis.</font></p>
	<p><font face="Times New Roman">Ego IOSEPHUS titulo S. Priscae Presbyter Cardinalis DA COSTA NUNES.</font></p>
	<p><font face="Times New Roman">Ego HILDEBRANDUS titulo S. Sebastiani ad Catacumbas Presbyter Cardinalis 
	ANTONIUTTI.</font></p>
	<p><font face="Times New Roman">Ego EPHRAEM titulo S. Crucis in Hierusalem Presbyter Cardinalis FORNI.</font></p>
	<p><font face="Times New Roman">&#8224; Ego IOANNES titulo S. Mariae de Aracoeli Presbyter Cardinalis LANDAZURI 
	RICKETTS, Archiepiscopus Limanus, Primas Peruviae.</font></p>
	<p><font face="Times New Roman">&#8224; Ego RADULFUS titulo S. Bernardi ad Thermas Presbyter Cardinalis SILVA 
	HENRIQUEZ, Archiepiscopus S. Iacobi in Chile.</font></p>
	<p><font face="Times New Roman">&#8224; Ego LEO IOSEPHUS titulo S. Petri ad Vincula Presbyter Cardinalis 
	SUENENS, Archiepiscopus Mechliniensis-Bruxellensis.</font></p>
	<p><font face="Times New Roman">&#8224; Ego ANGELUS titulo Sacri Cordis Beatae Mariae Virginis ad forum 
	Euclidis Presbyter Cardinalis HERRERA, Episcopus Malacitanus.</font></p>
	<p><font face="Times New Roman">Ego ALAPHRIDUS S. Mariae in Domnica Protodiaconus Cardinalis OTTAVIANI.</font></p>
	<p><font face="Times New Roman">Ego FRANCISCUS S. Mariae in Cosmedin Diaconus Cardinalis ROBERTI.</font></p>
	<p><font face="Times New Roman">Ego ARCADIUS SS. Blasii et Caroli ad Catinarios Diaconus Cardinalis 
	LARRAONA.</font></p>
	<p><font face="Times New Roman">Ego FRANCISCUS SS. Cosmae et Damiani Diaconus Cardinalis MORANO</font></p>
	<p><font face="Times New Roman">Ego GUILLELMUS THEODORUS S. Theodori in Palatio Diaconus Cardinalis 
	HEARD.</font></p>
	<p><font face="Times New Roman">Ego AUGUSTINUS S. Sabae Diaconus Cardinalis BEA.</font></p>
	<p><font face="Times New Roman">Ego FRATER MICHAEL S. Pauli Apostoli in Arenula Diaconus Cardinalis 
	BROWNE.</font></p>
	<p><font face="Times New Roman">Ego IOACHIM ANSELMUS S. Apollinaris Diaconus Cardinalis ALBAREDA.</font></p>
	<p><font face="Times New Roman">Ego FRIDERICUS S. Ioannis Bosco in via Tusculana Diaconus Cardinalis 
	CALLORI DI VIGNALE.</font></p>
	<p><font face="Times New Roman">Ego IOSEPHUS S. Micha&#xeb;lis Archangeli Diaconus Cardinalis CARDIJN.</font></p>
	<p><font face="Times New Roman">Ego CAROLUS S. Mariae in Porticu Diaconus Cardinalis JOURNET.</font></p>
	<p><font face="Times New Roman">&#8224; Ego ALBERTUS GORI, Patriarcha Hierosolymitanus Latinorum.</font></p>
	<p><font face="Times New Roman">&#8224; Ego IGNATIUS PETRUS XVI BATANIAN, Patriarcha Ciliciae Armenorum.</font></p>
	<p><font face="Times New Roman">&#8224; Ego IOSEPHUS VIEIRA ALVERNAZ, Patriarcha Indiarum Orientalium.</font></p>
	<p><font face="Times New Roman">&#8224; Ego IOANNES CAROLUS MCQUAID, Archiepiscopus Dublinensis, Primas 
	Hiberniae.</font></p>
	<p><font face="Times New Roman">&#8224; Ego ANDREAS ROHRACHER, Archiepiscopus Salisburgensis, Primas Germaniae.</font></p>
	<p><font face="Times New Roman">&#8224; Ego DEMETRIUS MOSCATO, Archiepiscopus Primas Salernitanus et 
	Administrator Perpetuus Acernensis.</font></p>
	<p><font face="Times New Roman">&#8224; Ego HUGO CAMOZZO, Archiepiscopus Pisanus et Primas Sardiniae et 
	Corsicae.</font></p>
	<p><font face="Times New Roman">&#8224; Ego ALEXANDER TOKI , Archiepiscopus Antibarensis, Primas Serbiae.</font></p>
	</font><hr align="left" width="33%" SIZE="1">
	<div id="ftn1">
		<font face="Times New Roman">
		<a title name="_ftn1" href="#_ftnref1">[1]</a> </font>Cf. <i>Mt</i>. 1, 21.<BR><BR>
		<a title name="_ftn2" href="#_ftnref2">[2]</a> Cf. <i>Io</i>. 20, 21.<BR>
		<BR><a title name="_ftn3" href="#_ftnref3">[3]</a> Cf. CONC. VAT. I, Const. dogm. I, de Ecclesia Christi, 
		<i>Pastor aeternus</i>, cap. 3, DENZ 828 (3061).<BR><BR>
		<a title name="_ftn4" href="#_ftnref4">[4]</a> Cf. CONC. VAT. I, Const. dogm. I, de Ecclesia Christi, 
		<i>Prooem</i>., DENZ. 821 (3050).<BR><BR>
		<a title name="_ftn5" href="#_ftnref5">[5]</a> Cf. CONC. VAT. II, Const. dogm. de Ecclesia, 
		<i>
		<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">Lumen Gentium</a></i>, cap. III, nn. 21, 
24, 25: AAS 57 (1965), pp. 24-25, 29-31.<BR><BR>
		<a title name="_ftn6" href="#_ftnref6">[6]</a> Cf. CONC VAT. II, Const. dogm. de Ecclesia, 
		<i>
		<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">Lumen Gentium</a></i>, cap. 
		III, n. 21: AAS 57 (1965), pp. 24-25.<BR><BR>
		<a title name="_ftn7" href="#_ftnref7">[7]</a> Cf. IOANNES XXIII, Const. Apost. 
		<i>
		<a href="http://www.vatican.va/holy_father/john_xxiii/apost_constitutions/documents/hf_j-xxiii_apc_19611225_humanae-salutis_lt.html">Humanae salutis</a></i>, 25 dec. 1961: AAS 54 (1962), 
p. 6.<BR><BR><a title name="_ftn8" href="#_ftnref8">[8]</a> Cf. CONC. VAT. II, Const. dogm. de Ecclesia, 
		<i>
		<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">Lumen Gentium</a></i>, cap. 
		III, n. 22: AAS 57 (1965), pp. 25-27.<BR><BR>
		<a title name="_ftn9" href="#_ftnref9">[9]</a> CONC. VAT. II, Const. dogm. de Ecclesia, 
		<i>ibid</i>.<BR><BR><a title name="_ftn10" href="#_ftnref10">[10]</a> CONC. VAT. II, Const. dogm. de Ecclesia, 
		<i>ibid</i>.<BR><BR><a title name="_ftn11" href="#_ftnref11">[11]</a> CONC. VAT. II, Const. 
		dogm. de Ecclesia, <i>ibid</i>.<BR><BR>
		<a title name="_ftn12" href="#_ftnref12">[12]</a> Cf. PAULUS VI, <i>
		<a href="http://www.vatican.va/holy_father/paul_vi/motu_proprio/documents/hf_p-vi_motu-proprio_19690624_sollicitudo-omnium-ecclesiarum_lt.html">Motu proprio Apostolica Sollicitudo</a></i>, 15 sept. 1965: AAS 57 
(1965), pp. 775-780.<BR><BR><a title name="_ftn13" href="#_ftnref13">[13]</a> Cf. CONC. VAT II, Const. dogm. de Ecclesia, cap. 
		III, n. 23: AAS 57 (1965), pp. 27-28.<BR><BR>
		<a title name="_ftn14" href="#_ftnref14">[14]</a> Cf. PIUS XII, Litt. 
		Encycl. <i>Fidei donum</i>, 21 apr. 1957: AAS 49 (1957), p. 237; cf. 
		etiam: BENEDICTUS XV, Epist. AP. <i>Maximum illud</i>, 30 nov 1919; AAS 
		11 (1919), p. 440; PIUS XI, Litt. Encycl. <i>Rerum Ecclesiae</i>, 28 
		febr. 1926: AAS 18 (1926), p. 68 ss.<BR><BR>
		<a title name="_ftn15" href="#_ftnref15">[15]</a> Cf. PAULUS VI, A<i>llocutio ad Em.mos Patres Cardinales, Exc.mos Praesules, Rev.mos 
Praelatos ceterosque Romanae Curiae Officiales</i>, 21 sept. 1963: AAS 55 (1963), p. 
793 ss.<BR><BR><a title name="_ftn16" href="#_ftnref16">[16]</a> Cf. CONC. VAT. II, Decr. de Ecclesiis Orientalibus Catholicis, 
		<i>
		<a href="http://www.vatican.va/archive/hist_councils/ii_vatican_council/documents/vat-ii_decree_19641121_orientalium-ecclesiarum_lt.html">Orientalium 
Ecclesiarum</a></i>, nn. 7-11: AAS 57 (1965), pp. 79-80.<BR><BR>
		<a title name="_ftn17" href="#_ftnref17">[17]</a> Cf. CONC. TRID., Sess. V, 
		<i>Decr. de reform</i>., c. 2, MANSI 33, 30; Sess. XXIV, Decr. de reform., c. 4, 
MANSI 33, 159; CONC. VAT. II, Const. dogm. de Ecclesia, 
		<i>
		<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">Lumen Gentium</a></i>, cap. III, 
n. 25: AAS 57 (1965), p. 29 ss.<BR><BR><a title name="_ftn18" href="#_ftnref18">[18]</a> Cf. CONC. VAT. II, 
		Const. dogm. de Ecclesia, 
		<i>
		<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">Lumen Gentium</a></i>, 
		cap. III, n. 25: AAS 57 (1965), pp. 29-31.<BR><BR>
		<a title name="_ftn19" href="#_ftnref19">[19]</a> Cf. IOANNES XXIII, Litt. Encycl. 
		<i>
		<a href="http://www.vatican.va/holy_father/john_xxiii/encyclicals/documents/hf_j-xxiii_enc_11041963_pacem_lt.html">Pacem in terris</a></i>, 11 apr. 1963, passim: AAS 55 (1963), pp. 257-304.<BR>
		<BR><a title name="_ftn20" href="#_ftnref20">[20]</a> Cf. PAULUS VI, Litt. Encycl. 
		<i>
		<a href="http://www.vatican.va/holy_father/paul_vi/encyclicals/documents/hf_p-vi_enc_19640806_ecclesiam_lt.html">Ecclesiam Suam</a></i>, 6 aug. 1964: AAS 56 (1964), p. 639.<BR>
		<BR><a title name="_ftn21" href="#_ftnref21">[21]</a> Cf. PAULUS VI, Litt. Encycl. 
		<i>
		<a href="http://www.vatican.va/holy_father/paul_vi/encyclicals/documents/hf_p-vi_enc_19640806_ecclesiam_lt.html">Ecclesiam Suam</a></i>, 6 aug. 1964: AAS 56 (1964), pp. 
644-645.<BR><BR><a title name="_ftn22" href="#_ftnref22">[22]</a> Cf. CONC. VAT. II, Decr. de instrumentis communicationis socialis, 
		<i>
		<a href="http://www.vatican.va/archive/hist_councils/ii_vatican_council/documents/vat-ii_decree_19631204_inter-mirifica_lt.html">Inter 
mirifica</a></i>, AAS 56 (1964), pp. 145-153.<BR><BR>
		<a title name="_ftn23" href="#_ftnref23">[23]</a> Cf. CONC. VAT, II, Const. de Sacra Liturgia, 
		<i>
		<a href="http://www.vatican.va/archive/hist_councils/ii_vatican_council/documents/vat-ii_const_19631204_sacrosanctum-concilium_lt.html">Sacrosanctum Concilium</a></i>, AAS 56 
(1964), p. 97 ss.; PAULUS VI, motu proprio <i>
		<a href="http://www.vatican.va/holy_father/paul_vi/motu_proprio/documents/hf_p-vi_motu-proprio_19640125_sacram-liturgiam_lt.html">Sacram Liturgiam</a></i>, 25 ian. 1964: AAS 
56 (1964), p. 139 ss.<BR><BR><a title name="_ftn24" href="#_ftnref24">[24]</a> Cf. PIUS XII, Litt. Encycl.<i> Mediator Dei,</i> 20 nov. 1947: AAS 39 (1947), p. 521 
ss.; PAULUS VI, Litt. Encycl. <i>
		<a href="http://www.vatican.va/holy_father/paul_vi/encyclicals/documents/hf_p-vi_enc_19650903_mysterium_lt.html">Mysterium Fidei</a></i>, 3 sep. 1965: AAS 57 (1965), pp. 753-774.<BR>
		<BR><a title name="_ftn25" href="#_ftnref25">[25]</a>&nbsp;Cf. <i>Act</i>. 1, 14 et 2, 46.<BR>
		<BR><a title name="_ftn26" href="#_ftnref26">[26]</a> Cf. CONC. VAT. II, 
		Const. dogm. de Ecclesia, 
		<i>
		<a href="http://www.vatican.va/archive/hist_councils/ii_vatican_council/documents/vat-ii_const_19641121_lumen-gentium_lt.html">Lumen Gentium</a></i>, 
		cap. VI, n. 44-45: AAS 57 (1965), pp. 50-52.<BR><BR>
		<a title name="_ftn27" href="#_ftnref27">[27]</a> Cf. <i>Lc</i>. 22, 26-27.<BR>
		<BR><a title name="_ftn28" href="#_ftnref28">[28]</a> Cf. <i>Io</i>. 15, 15.<BR>
		<BR><a title name="_ftn29" href="#_ftnref29">[29]</a> Cf. CONC. VAT. II, Decr. de Oecumenismo, 
		<i><a href="vat-ii_decree_19641121_unitatis-redintegratio_lt.html">Unitatis redintegratio</a></i>, AAS 57 (1965), 
pp. 90-107.<BR><BR><a title name="_ftn30" href="#_ftnref30">[30]</a> Cf. S. PIUS X, Motu 
		<i>Proprio Iampridem</i>, 19 mart. 1914: AAS 6 (1914), p. 173 ss.; 
Pius XII, Const. Ap. Exsul Familia, 1 aug. 1952: AAS 44(1952), p.649 ss.; Leges 
Operis Apostolatus Maris, auctoritate Pii XII conditae, 21 nov. 1957: AAS 50 
(1958), pp. 375-383.<BR><BR><a title name="_ftn31" href="#_ftnref31">[31]</a> Cf. CONC. VAT. II, Decr. de Ecclesiis Orientalibus Catholicis, 
		<i>Orientalium 
Ecclesiarum</i>, n. 4: AAS 57 (1965), p. 77.<BR><BR>
		<a title name="_ftn32" href="#_ftnref32">[32]</a> Cf. <i>Io</i>. 13, 35.<BR>
		<BR><a title name="_ftn33" href="#_ftnref33">[33]</a> Cf. PIUS XII, Allocutio, 8 dec. 1950: AAS 43 (1951), p. 28; PAULUS VI, 
		<a href="http://www.vatican.va/holy_father/paul_vi/speeches/1964/documents/hf_p-vi_spe_19640523_capitolari_lt.html">Allocutio</a>, 23 maii 1964: AAS 56 (1964), p. 571.<BR><BR>
		<a title name="_ftn34" href="#_ftnref34">[34]</a> Cf. LEO XIII, Const. Ap. 
		<i>Romanos Pontifices</i>, 8 maii 1881: Acta Leonis XIII, vol. II (1882), p. 234 ss.<BR>
		<BR><a title name="_ftn35" href="#_ftnref35">[35]</a> Cf. PAULUS VI, 
		<a href="http://www.vatican.va/holy_father/paul_vi/speeches/1964/documents/hf_p-vi_spe_19640523_capitolari_lt.html">Allocutio</a>, 23 maii 1964: AAS 56 ( 1964), pp. 570-571.<BR><BR>
		<a title name="_ftn36" href="#_ftnref36">[36]</a> Cf. PIUS XII, Allocutio, 8 dec. 1950: 1. c.<BR>
		<BR><a title name="_ftn37" href="#_ftnref37">[37]</a> Cf. S. C. CONSISTORIALIS: 
		<i>Instructio de Vicariis Castrensibus</i>, 23 apr. 1951: AAS 
43 (1951), pp. 562-565; <i>Formula servanda in relatione de statu Vicariatus 
Castrensis conficienda</i>, 20 oct. 1956: AAS 49 (1957), pp. 150-163; Decr. <i>De 
Sacrorum Liminum Visitatione a Vicariis Castrensibus peragenda</i>, 28 febr. 1959: 
AAS 51 (1959), pp. 272-74; Decr. <i>Facultas audiendi confessiones militum 
Cappellanis extenditur</i>, 27 nov. 1960: AAS 53 (1961), pp. 49-50. Cf. etiam S. C. DE RELIGIOSIS: 
		<i>Instructio de Cappellanis militum religiosis</i>, 2 
febr. 1955: AAS 47 (1955), pp. 93-97.<BR><BR>
		<a title name="_ftn38" href="#_ftnref38">[38]</a> Cf. S. C. CONSISTORIALIS: Epistula ad Em.mos PP. DD. 
		<i>Cardinales atque Exc.mos PP. DD. Archiepiscopos, Episcopos ceterosque Ordinarios Hispanicae Ditionis</i>, 21 iun. 
1951: AAS 43 (1951), p. 566.</div>
</div></td>
												</tr> 
													</table>
										</td>
									</tr>
</TABLE>


</div>

</body>
</html>

<HTML xmlns:v="urn:schemas-microsoft-com:vml" xmlns:o="urn:schemas-microsoft-com:office:office">
<head>

<meta http-equiv="Content-Type" content="text/html; charset=iso-8859-1">
<meta name="description" content="Constitutio de Sacra Liturgia Sacrosanctum concilium">
<meta name="VaticanTic" content="">
<meta name="creator" content="Concilium Vaticanum II">
<meta name="keywords" content="Constitutio de Sacra Liturgia, Sacrosanctum concilium, Concilium Vaticanum II">
<meta name="language" content="la">
<meta name="publisher" content="Servizio Internet Vaticano">
<meta name="eventDate" content="1963-12-04">
<meta name="sections" content="archive">
<meta name="subSections" content="">
<meta name="template" content="simplepage">
<meta name="isCalendar" content="false">

<title>Sacrosanctum concilium</title>

</HEAD>

<BODY background="http://www.vatican.va/img/sfondo.jpg" text="#000000" alink="#000000" vlink="#000000" link="#663300" topmargin=0 marginwidth=1 marginheight=1 leftmargin="0"><A NAME="top"></a><div id="corpo" class="rounded">

<TABLE border=0 width="100%" cellspacing=0 cellpadding=0 bgcolor="#FFFFFF">
										
<font FACE="Times New Roman" SIZE="3">
<p align="center"><font color="#663300">PAULUS EPISCOPUS<br>
SERVUS SERVORUM DEI<br>
UNA CUM SACROSANCTI CONCILII PATRIBUS<br>
AD PERPETUAM REI MEMORIAM</font></p>
</font>
										
										
										
										
<b><font FACE="Times New Roman">
<p align="center"><i><font color="#663300" size="4">CONSTITUTIO DE SACRA 
LITURGIA<br>
SACROSANCTUM CONCILIUM</font></i></p>
</font></b><font FACE="Times New Roman" SIZE="2">
<p>&nbsp;</p>
</font>
<p align="center"><b>Praefatio</b></p>
<font FACE="Times New Roman" SIZE="2">
<p></p>
</font><font SIZE="3"><b>
<p>1.</b></font> Sacrosanctum Concilium, 
cum sibi proponat vitam christianam inter fideles in dies augere; eas 
institutiones quae mutationibus obnoxiae sunt, ad nostrae aetatis necessitates 
melius accommodare; quidquid ad unionem omnium in Christum credentium conferre 
potest, fovere; et quidquid ad omnes in sinum Ecclesiae vocandos conducit, 
roborare; suum esse arbitratur peculiari ratione etiam instaurandam atque 
fovendam Liturgiam curare.</p>
<font SIZE="3">
<b>
<p>2.</b></font> Liturgia enim, per quam, 
maxime in divino Eucharistiae Sacrificio, &quot;opus nostrae Redemptionis 
exercetur&quot;(1), summe eo confert ut fideles vivendo exprimant et aliis 
manifestent mysterium Christi et genuinam verae Ecclesiae naturam, cuius 
proprium est esse humanam simul ac divinam, visibilem invisibilibus praeditam, 
actione ferventem et contemplationi vacantem, in mundo praesentem et tamen 
peregrinam; et ita quidem ut in ea quod humanum est ordinetur ad divinum eique 
subordinetur, quod visibile ad invisibile, quod actionis ad contemplationem, et 
quod praesens ad futuram civitatem quam inquirimus(2). 
Unde, cum Liturgia eos qui intus sunt cotidie aedificet in templum sanctum in 
Domino, in habitaculum Dei in Spiritu(3), usque ad 
mensuram aetatis plenitudinis Christi(4), miro modo simul 
vires eorum ad praedicandum Christum roborat, et sic Ecclesiam iis qui sunt 
foris ostendit ut signum levatum in nationes(5), sub quo 
filii Dei dispersi congregentur in unum(6) quousque unum 
ovile fiat et unus pastor(7). </p>
<font SIZE="3">
<b>
<p>3.</b></font> Quare Sacrosanctum 
Concilium, de fovenda atque instauranda Liturgia quae sequuntur principia censet 
in mentem revocanda et practicas normas statuendas esse.</p>
<font FACE="Times New Roman" SIZE="2">
<p></font>Inter haec principia et normas nonnulla habentur quae 
tum ad Ritum romanum tum ad omnes alios Ritus applicari possunt ac debent, licet 
normae practicae quae sequuntur solum Ritum romanum spectare intellegendae sint, 
nisi agatur de iis quae ex ipsa rei natura alios quoque Ritus afficiant.</p>
<font SIZE="3">
<b>
<p>4.</b></font> Traditioni denique 
fideliter obsequens, Sacrosanctum Concilium declarat Sanctam Matrem Ecclesiam 
omnes Ritus legitime agnitos aequo iure atque honore habere, eosque in posterum 
servari et omnimode foveri velle, atque optat ut, ubi opus sit, caute ex integro 
ad mentem sanae traditionis recognoscantur et novo vigore, pro hodiernis 
adiunctis et necessitatibus, donentur.</p>
<P align="justify">
&nbsp;
</P>
<P align="center">
<b>Caput I </b></P>
<P align="center">
<b>DE PRINCIPIIS GENERALIBUS AD SACRAM LITURGIAM<BR>INSTAURANDAM ATQUE FOVENDAM</b></P>
<p><b>I. De sacrae Liturgiae natura eiusque momento in vita Ecclesiae</b></p>
<b>
<p>5.</b> Deus, &quot;qui omnes homines vult 
salvos fieri et ad agnitionem veritatis venire&quot; (<i>1Tim</i> 2,4), &quot;multifariam 
multisque modis olim loquens patribus in prophetis&quot; (<i>Hebr</i> 1,1), ubi venit 
plenitudo temporis, misit Filium suum, Verbum carnem factum, Spiritu Sancto 
unctum, ad evangelizandum pauperibus, ad sanandos contritos corde (8), &quot;medicum 
carnalem et spiritualem&quot;(9), Mediatorem Dei et hominum(10). 
Ipsius namque humanitas, in unitate personae Verbi, fuit instrumentum nostrae 
salutis. Quare in Christo &quot;nostrae reconciliationis processit perfecta placatio, 
et divini cultus nobis est indita plenitudo&quot;(11). </p>
<font FACE="Times New Roman" SIZE="2">
<p></font>Hoc autem humanae Redemptionis et perfectae Dei 
glorificationis opus, cui divina magnalia in populo Veteris Testamenti 
praeluserant, adimplevit Christus Dominus, praecipue per suae beatae Passionis, 
ab inferis Resurrectionis et gloriosae Ascensionis paschale mysterium, quo 
&quot;mortem nostram moriendo destruxit, et vitam resurgendo reparavit&quot;(12). 
Nam de latere Christi in cruce dormientis ortum est totius Ecclesiae mirabile 
sacramentum(13). </p>
<b>
<p>6.</b> Ideoque, sicut Christus missus 
est a Patre, ita et ipse Apostolos, repletos Spiritu Sancto, misit, non solum 
ut, praedicantes Evangelium omni creaturae(14), 
annuntiarent Filium Dei morte sua et resurrectione nos a potestate satanae(15) 
et a morte liberasse et in regnum Patris transtulisse, sed etiam ut, quod 
annuntiabant, opus salutis per Sacrificium et Sacramenta, circa quae tota vita 
liturgica vertit, exercerent. Sic per Baptismum homines paschali Christi 
mysterio inseruntur: commortui, consepulti, conresuscitati(16); 
piritum accipiunt adoptionis filiorum, &quot;in quo clamamus: Abba, Pater&quot; (<i>Rom</i> 
8,15), et ita fiunt veri adoratores, quos Pater quaerit(17). 
Similiter quotiescumque dominicam cenam manducant, mortem Domini annuntiant 
donec veniat(18). Idcirco, ipsa die Pentecostes, qua 
Ecclesia mundo apparuit, &quot;qui receperunt sermonem&quot; Petri &quot;baptizati sunt&quot;. Et 
erant &quot;perseverantes in doctrina Apostolorum et communicatione fractionis panis 
et orationibus... collaudantes Deum et habentes gratiam ad omnem plebem&quot; (<i>Act</i> 
2,41-42, 47). Numquam exinde omisit Ecclesia quin in unum conveniret ad paschale 
mysterium celebrandum: legendo ea &quot;in omnibus Scripturis quae de ipso erant&quot; (<i>Lc</i> 
24,27), Eucharistiam celebrando in qua &quot;mortis eius victoria et triumphus 
repraesentantur&quot;(19), et simul gratias agendo &quot;Deo super 
inenarrabili dono&quot; (<i>2Cor</i> 9,15) in Christo Iesu, &quot;in laudem gloriae eius&quot; 
(<i>Eph</i> 1,12), per virtutem Spiritus Sancti.</p>
<b>
<p>7. </b>Ad tantum vero opus perficiendum, 
Christus Ecclesiae suae semper adest, praesertim in actionibus liturgicis. 
Praesens adest in Missae Sacrificio cum in ministri persona, &quot;idem nunc offerens 
sacerdotum ministerio, qui seipsum tunc in cruce obtulit&quot;(20), 
tum maxime sub speciebus eucharisticis. Praesens adest virtute sua in 
Sacramentis, ita ut cum aliquis baptizat, Christus ipse baptizet(21). 
Praesens adest in verbo suo, siquidem ipse loquitur dum sacrae Scripturae in 
Ecclesia leguntur. Praesens adest denique dum supplicat et psallit Ecclesia, 
ipse qui promisit: &quot;Ubi sunt duo vel tres congregati in nomine meo, ibi sum in 
medio eorum&quot; (<i>Mt</i> 18,20).</p>
<p>Reapse tanto in opere, quo Deus perfecte glorificatur et 
homines sanctificantur, Christus Ecclesiam, sponsam suam dilectissimam, sibi 
semper consociat, quae Dominum suum invocat et per ipsum Aeterno Patri cultum 
tribuit.</p>
<font FACE="Times New Roman" SIZE="2">
<p></font>Merito igitur Liturgia habetur veluti Iesu Christi 
sacerdotalis muneris exercitatio, in qua per signa sensibilia significatur et 
modo singulis proprio efficitur sanctificatio hominis, et a mystico Iesu Christi 
Corpore, Capite nempe eiusque membris, integer cultus publicus exercetur.</p>
<p>Proinde omnis liturgica celebratio, utpote opus Christi 
sacerdotis eiusque Corporis, quod est Ecclesia, est actio sacra praecellenter, 
cuius efficacitatem eodem titulo eodemque gradu nulla alia actio Ecclesiae 
adaequat.</p>
<b>
<p>8.</b> In terrena Liturgia caelestem 
illam praegustando participamus, quae in sancta civitate Ierusalem, ad quam 
peregrini tendimus, celebratur, ubi Christus est in dextera Dei sedens, 
sanctorum minister et tabernaculi veri(22); cum omni 
militia caelestis exercitus hymnum gloriae Domino canimus; memoriam Sanctorum 
venerantes partem aliquam et societatem cum iis speramus; Salvatorem exspectamus 
Dominum nostrum Iesum Christum, donec ipse apparebit vita nostra, et nos 
apparebimus cum ipso in gloria(23). </p>
<b>
<p>9.</b> Sacra Liturgia non explet totam 
actionem Ecclesiae; nam antequam homines ad Liturgiam accedere possint, necesse 
est ut ad fidem et conversionem vocentur: &quot;Quomodo invocabunt in quem non 
crediderunt? Aut quomodo credent ei quem non audierunt? Quomodo autem audient 
sine praedicante? Quomodo vero praedicabunt nisi mittantur?&quot; (<i>Rom</i> 
10,14-15).</p>
<font FACE="Times New Roman" SIZE="2">
<p></font>Quare Ecclesia non credentibus praeconium salutis 
annuntiat, ut omnes homines solum Deum verum et quem misit Iesum Christum 
cognoscant et a viis suis convertantur, paenitentiam agentes(24). 
Credentibus vero semper fidem et paenitentiam praedicare debet, eos praeterea 
debet ad Sacramenta disponere, docere servare omnia quaecumque mandavit Christus(25), 
et allicere ad omnia opera caritatis, pietatis et apostolatus, quibus operibus 
manifestum fiat christifideles de hoc mundo quidem non esse, sed tamen esse 
lucem mundi eosdemque Patrem glorificare coram hominibus.</p>
<b>
<p>10</b>. Attamen Liturgia est culmen ad 
quod actio Ecclesiae tendit et simul fons unde omnis eius virtus emanat. Nam 
labores apostolici ad id ordinantur ut omnes, per fidem et Baptismum filii Dei 
facti, in unum conveniant, in medio Ecclesiae Deum laudent, Sacrificium 
participent et cenam dominicam manducent.</p>
<p>Vicissim, ipsa Liturgia impellit fideles ut &quot;sacramentis 
paschalibus&quot; satiati fiant &quot;pietate concordes&quot;(26); orat 
ut &quot;vivendo teneant quod fide perceperunt&quot;(27); renovatio 
vero foederis Domini cum hominibus in Eucharistia fideles in urgentem caritatem 
Christi trahit et accendit. Ex Liturgia ergo, praecipue ex Eucharistia, ut e 
fonte, gratia in nos derivatur et maxima cum efficacia obtinetur illa in Christo 
hominum sanctificatio et Dei glorificatio, ad quam, uti ad finem, omnia alia 
Ecclesiae opera contendunt.</p>
<b>
<p>11.</b> Ut haec tamen plena efficacitas 
habeatur, necessarium est ut fideles cum recti animi dispositionibus ad sacram 
Liturgiam accedant, mentem suam voci accommodent, et supernae gratiae 
cooperentur, ne eam in vacuum recipiant(28). Ideo sacris 
pastoribus advigilandum est ut in actione liturgica non solum observentur leges 
ad validam et licitam celebrationem, sed ut fideles scienter, actuose et 
fructuose eandem participent.</p>
<b>
<p>12.</b> Vita tamen spiritualis non unius 
sacrae Liturgiae participatione continetur. Christianus enim ad communiter 
orandum vocatus, nihilominus debet etiam intrare in cubiculum suum ut Patrem in 
abscondito oret(29), immo, docente Apostolo, sine 
intermissione orare(30). Et ab eodem Apostolo docemur 
mortificationem Iesu semper circumferre in corpore nostro, ut et vita Iesu 
manifestetur in carne nostra mortali(31). Quapropter 
Dominum in Missae Sacrificio precamur ut, &quot;hostiae spiritualis oblatione 
suscepta, nosmetipsos&quot; sibi perficiat &quot;munus aeternum&quot;(32).
</p>
<b>
<p>13.</b> Pia populi christiani exercitia, 
dummodo legibus et normis Ecclesiae conformia sint, valde commendantur, 
praesertim cum de mandato Apostolicae Sedis fiunt.</p>
<p>Speciali quoque dignitate gaudent sacra Ecclesiarum 
particularium exercitia, quae de mandato Episcoporum celebrantur, secundum 
consuetudines aut libros legitime approbatos.</p>
<p>Ita vero, ratione habita temporum liturgicorum, eadem 
exercitia ordinentur oportet, ut sacrae Liturgiae congruant, ab ea quodammodo 
deriventur, ad eam populum manuducant, utpote quae natura sua iisdem longe 
antecellat.</p>
<b>
<p>II. De liturgica institutione et de actuosa participatione prosequendis</p>
<p>14.</b> Valde cupit Mater Ecclesia ut 
fideles universi ad plenam illam, consciam atque actuosam liturgicarum 
celebrationum participationem ducantur, quae ab ipsius Liturgiae natura 
postulatur et ad quam populus christianus, &quot;genus electum, regale sacerdotium, 
gens sancta, populus adquisitionis&quot; (<i>1Petr</i> 2,9; cf. 2,4-5), vi 
Baptismatis ius habet et officium.</p>
<font FACE="Times New Roman" SIZE="2">
<p></font>Quae totius populi plena et actuosa participatio, in 
instauranda et fovenda sacra Liturgia, summopere est attendenda: est enim 
primus, isque necessarius fons, e quo spiritum vere christianum fideles 
hauriant; et ideo in tota actione pastorali, per debitam institutionem, ab 
animarum pastoribus est sedulo adpetenda.</p>
<font FACE="Times New Roman" SIZE="2">
<p></font>Sed quia, ut hoc evenire possit, nulla spes effulget 
nisi prius ipsi animarum pastores spiritu et virtute Liturgiae penitus imbuantur 
in eaque efficiantur magistri, ideo pernecesse est ut institutioni liturgicae 
cleri apprime consulatur. Quapropter Sacrosanctum Concilium ea quae sequuntur 
statuere decrevit.</p>
<b>
<p>15.</b> Magistri, qui sacrae Liturgiae 
disciplinae in seminariis, studiorum domibus religiosis et facultatibus 
theologicis docendae praeficiuntur, ad munus suum in institutis ad hoc speciali 
cura destinatis probe instituendi sunt.</p>
<b>
<p>16.</b> Disciplina de sacra Liturgia in 
seminariis et studiorum domibus religiosis inter disciplinas necessarias et 
potiores, in facultatibus autem theologicis inter disciplinas principales est 
habenda, et sub aspectu cum theologico et historico, tum spirituali, pastorali 
et iuridico tradenda. Curent insuper aliarum disciplinarum magistri, imprimis 
theologiae dogmaticae, sacrae Scripturae, theologiae spiritualis et pastoralis 
ita, ex intrinsecis exigentiis proprii uniuscuiusque obiecti, mysterium Christi 
et historiam salutis excolere, ut exinde earum connexio cum Liturgia et unitas 
sacerdotalis institutionis aperte clarescant.</p>
<b>
<p>17.</b> Clerici, in seminariis 
domibusque religiosis, formationem vitae spiritualis liturgicam adquirant, cum 
apta manuductione qua sacros ritus intellegere et toto animo participare queant, 
tum ipsa sacrorum mysteriorum celebratione, necnon aliis pietatis exercitiis 
spiritu sacrae Liturgiae imbutis; pariter observantiam legum liturgicarum 
addiscant, ita ut vita in seminariis et religiosorum institutis liturgico 
spiritu penitus informetur.</p>
<b>
<p>18.</b> Sacerdotes, sive saeculares sive 
religiosi, in vinea Domini iam operantes, omnibus mediis opportunis iuventur ut 
plenius semper quae in functionibus sacris agunt intellegant, vitam liturgicam 
vivant, eamque cum fidelibus sibi commissis communicent.</p>
<b>
<p>19.</b> Liturgicam institutionem necnon 
actuosam fidelium participationem, internam et externam, iuxta ipsorum aetatem, 
condicionem, vitae genus et religiosae culturae gradum, animarum pastores sedulo 
ac patienter prosequantur, unum e praecipuis fidelis mysteriorum Dei 
dispensatoris muneribus absolventes; et gregem suum hac in re non verbo tantum, 
sed etiam exemplo ducant.</p>
<b>
<p>20. </b>Transmissiones actionum sacrarum 
ope radiophonica et televisifica, praesertim si agatur de Sacro faciendo, 
discrete ac decore fiant, ductu et sponsione personae idoneae, ad hoc munus ab 
Episcopis destinatae.</p>
<b>
<p>III. De sacrae Liturgiae instauratione</p>
<p>21.</b> Pia Mater Ecclesia, ut populus 
christianus in sacra Liturgia abundantiam gratiarum securius assequatur, ipsius 
Liturgiae generalem instaurationem sedulo curare cupit. Nam Liturgia constat 
parte immutabili, utpote divinitus instituta, et partibus mutationi obnoxiis, 
quae decursu temporum variare possunt vel etiam debent, si in eas forte 
irrepserint quae minus bene ipsius Liturgiae intimae naturae respondeant, vel 
minus aptae factae sint.</p>
<font FACE="Times New Roman" SIZE="2">
<p></font>Qua quidem instauratione, textus et ritus ita ordinari 
oportet, ut sancta, quae significant, clarius exprimant, eaque populus 
christianus, in quantum fieri potest, facile percipere atque plena, actuosa et 
communitatis propria celebratione participare possit.</p>
<font SIZE="3">
<p>Quare Sacrosanctum Concilium generaliores has normas statuit.</p>
<b>
<p>A) Normae generales</p>
</b></font><b>
<p>22.</b> &#xa7; 1. Sacrae Liturgiae moderatio ab Ecclesiae auctoritate unice 
pendet: quae quidem est apud Apostolicam Sedem et, ad normam iuris, apud 
Episcopum.</p>
<font FACE="Times New Roman" SIZE="2">
<p></font>&#xa7; 2. Ex 
potestate a iure concessa, rei liturgicae moderatio inter limites statutos 
pertinet quoque ad competentes varii generis territoriales Episcoporum coetus 
legitime constitutos.</p>
<font FACE="Times New Roman" SIZE="2">
<p></font>&#xa7; 3.
Quapropter nemo omnino alius, etiamsi sit sacerdos, quidquam proprio marte in 
Liturgia addat, demat, aut mutet.</p>
<b>
<p>23.</b> Ut sana traditio retineatur et 
tamen via legitimae progressioni aperiatur, de singulis Liturgiae partibus 
recognoscendis accurata investigatio theologica, historica, pastoralis semper 
praecedat. Insuper considerentur cum leges generales structurae et mentis 
Liturgiae, tum experientia ex recentiore instauratione liturgica et ex indultis 
passim concessis promanans. Innovationes, demum, ne fiant nisi vera et certa 
utilitas Ecclesiae id exigat, et adhibita cautela ut novae formae ex formis iam 
exstantibus organice quodammodo crescant.</p>
<font FACE="Times New Roman" SIZE="2">
<p></font>Caveatur etiam, in quantum fieri potest, ne notabiles 
differentiae rituum inter finitimas regiones habeantur.</p>
<b>
<p>24.</b> Maximum est sacrae Scripturae 
momentum in Liturgia celebranda. Ex ea enim lectiones leguntur et in homilia 
explicantur, psalmi canuntur, atque ex eius afflatu instinctuque preces, 
orationes et carmina liturgica effusa sunt, et ex ea significationem suam 
actiones et signa accipiunt. Unde, ad procurandam sacrae Liturgiae 
instaurationem, progressum et aptationem, oportet ut promoveatur ille suavis et 
vivus sacrae Scripturae affectus, quem testatur venerabilis rituum cum 
orientalium tum occidentalium traditio.</p>
<b>
<p>25. </b>Libri liturgici quam primum 
recognoscantur, peritis adhibitis et Episcopis consultis ex diversis orbis 
regionibus.</p>
<font SIZE="3"><b>
<p>B) Normae ex indole Liturgiae utpote actionis hierarchicae et communitatis 
propriae</p>
</b></font><b>
<p>26.</b> Actiones liturgicae non sunt 
actiones privatae, sed celebrationes Ecclesiae, quae est &quot;unitatis sacramentum&quot;, 
scilicet plebs sancta sub Episcopis adunata et ordinata(33).
</p>
<p>Quare ad universum Corpus Ecclesiae pertinent illudque 
manifestant et afficiunt; singula vero membra ipsius diverso modo, pro 
diversitate ordinum, munerum et actualis participationis, attingunt.</p>
<b>
<p>27.</b> Quoties ritus, iuxta propriam 
cuiusque naturam, secum ferunt celebrationem communem, cum frequentia et actuosa 
participatione fidelium, inculcetur hanc, in quantum fieri potest, esse 
praeferendam celebrationi eorundem singulari et quasi privatae.</p>
<p>Quod valet praesertim pro Missae celebratione, salva semper 
natura publica et sociali cuiusvis Missae, et pro Sacramentorum administratione.</p>
<b>
<p>28.</b> In celebrationibus liturgicis 
quisque, sive minister sive fidelis, munere suo fungens, solum et totum id agat, 
quod ad ipsum ex rei natura et normis liturgicis pertinet.</p>
<b>
<p>29.</b> Etiam ministrantes, 
lectores, commentatores et ii qui ad scholam cantorum pertinent, vero ministerio 
liturgico funguntur. Propterea munus suum tali sincera pietate et ordine 
exerceant, quae tantum ministerium decent quaeque populus Dei ab eis iure 
exigit.</p>
<font FACE="Times New Roman" SIZE="2">
<p></font>Ideo oportet eos spiritu Liturgiae, suo cuiusque modo, 
sedulo imbui, et ad partes suas rite et ordinate obeundas institui.</p>
<b>
<p>30</b>. Ad actuosam participationem 
promovendam, populi acclamationes, responsiones, psalmodia, antiphonae, cantica, 
necnon actiones seu gestus et corporis habitus foveantur. Sacrum quoque 
silentium suo tempore servetur.</p>
<b>
<p align="left">31.</b> In libris 
liturgicis recognoscendis, sedulo attendatur ut rubricae etiam partes fidelium 
praevideant.</p>
<b>
<p align="left">32.</b> In Liturgia, 
praeter distinctionem ex munere liturgico et Ordine sacro manantem, et praeter 
honores ad normam legum liturgicarum auctoritatibus civilibus debitos, nulla 
privatarum personarum aut condicionum, sive in caerimoniis, sive in exterioribus 
pompis, habeatur acceptio.</p>
<font SIZE="3">
<b>
<p align="left">C) Normae ex indole didactica et pastorali Liturgiae</p>
</b></font><b>
<p align="left">33.</b> Etsi sacra Liturgia 
est praecipue cultus divinae maiestatis, magnam etiam continet populi fidelis 
eruditionem(34). In Liturgia enim Deus ad populum suum 
loquitur; Christus adhuc Evangelium annuntiat. Populus vero Deo respondet tum 
cantibus tum oratione.</p>
<p align="left">Immo, preces a sacerdote, qui coetui in persona 
Christi praeest, ad Deum directae, nomine totius plebis sanctae et omnium 
circumstantium dicuntur. Signa tandem visibilia, quibus utitur sacra Liturgia ad 
res divinas invisibiles significandas, a Christo vel Ecclesia delecta sunt. Unde 
non solum quando leguntur ea quae &quot;ad nostram doctrinam scripta sunt&quot; (<i>Rom</i> 
15,4), sed etiam dum Ecclesia vel orat vel canit vel agit, participantium fides 
alitur, mentes in Deum excitantur ut rationabile obsequium Ei praestent, 
gratiamque Eius abundantius recipiant.</p>
<font SIZE="3">
<p align="left">Exinde in instauratione facienda generales normae quae sequuntur 
observari debent.</p>
</font><font FACE="Times New Roman" SIZE="2">
<p align="left"></p>
</font><b>
<p align="left">34.</b> Ritus nobili 
simplicitate fulgeant, sint brevitate perspicui et repetitiones inutiles 
evitent, sint fidelium captui accommodati, neque generatim multis indigeant 
explanationibus.</p>
<b>
<p align="left">35.</b> Ut clare appareat 
in Liturgia ritum et verbum intime coniungi:</p>
<font FACE="Times New Roman" SIZE="2">
<p align="left"></font>1) In celebrationibus sacris abundantior, varior et aptior lectio 
sacrae Scripturae instauretur.</p>
<font FACE="Times New Roman" SIZE="2">
<p></font>2) Locus 
aptior sermonis, utpote partis actionis liturgicae, prout ritus patitur, etiam 
in rubricis notetur; et fidelissime ac rite adimpleatur ministerium 
praedicationis. Haec vero imprimis ex fonte sacrae Scripturae et Liturgiae 
hauriatur, quasi annuntiatio mirabilium Dei in historia salutis seu mysterio 
Christi, quod in nobis praesens semper adest et operatur, praesertim in 
celebrationibus liturgicis.</p>
<font FACE="Times New Roman" SIZE="2">
<p align="left"></font>3) Etiam catechesis directius liturgica omnibus modis inculcetur; et 
in ipsis ritibus, si necessariae sint, breves admonitiones, a sacerdote vel 
competenti ministro, opportunioribus tantum momentis, praescriptis vel similibus 
verbis, dicendae, praevideantur.</p>
<font FACE="Times New Roman" SIZE="2">
<p align="left"></font>4) Foveatur sacra verbi Dei celebratio in solemniorum festorum 
pervigiliis, in aliquibus feriis Adventus et Quadragesimae, atque in dominicis 
et diebus festis, maxime in locis quae sacerdote carent: quo in casu 
celebrationem diaconus vel alius ab Episcopo delegatus dirigat.</p>
<b>
<p align="left">36.</b> &#xa7;1. Linguae latinae usus, salvo particulari iure, in Ritibus 
latinis servetur.</p>
<font FACE="Times New Roman" SIZE="2">
<p align="left"></font>&#xa7;2. Cum tamen, sive in Missa, sive in Sacramentorum administratione, 
sive in aliis Liturgiae partibus, haud raro linguae vernaculae usurpatio valde 
utilis apud populum exsistere possit, amplior locus ipsi tribui valeat, imprimis 
autem in lectionibus et admonitionibus, in nonnullis orationibus et cantibus, 
iuxta normas quae de hac re in sequentibus capitibus singillatim statuuntur.</p>
<font FACE="Times New Roman" SIZE="2">
<p align="left"></font>&#xa7;3. Huiusmodi normis servatis, est competentis auctoritatis 
ecclesiasticae territorialis, de qua in art. 22 &#xa7; 2, etiam, si casus ferat, 
consilio habito cum Episcopis finitimarum regionum eiusdem linguae, de usu et 
modo linguae vernaculae statuere, actis ab Apostolica Sede probatis seu 
confirmatis.</p>
<font FACE="Times New Roman" SIZE="2">
<p align="left"></font>&#xa7;4. Conversio textus latini in linguam vernaculam in Liturgia 
adhibenda, a competenti auctoritate ecclesiastica territoriali, de qua supra, 
approbari debet.</p>
<font SIZE="3">
<b>
<p align="left">D) Normae ad aptationem ingenio et traditionibus populorum 
perficiendam</p>
</b></font><b>
<p align="left">37.</b> Ecclesia, in iis 
quae fidem aut bonum totius communitatis non tangunt, rigidam unius tenoris 
formam ne in Liturgia quidem imponere cupit; quinimmo, variarum gentium 
populorumque animi ornamenta ac dotes colit et provehit; quidquid vero in 
populorum moribus indissolubili vinculo superstitionibus erroribusque non 
adstipulatur, benevole perpendit ac, si potest, sartum tectumque servat, immo 
quandoque in ipsam Liturgiam admittit, dummodo cum rationibus veri et authentici 
spiritus liturgici congruat.</p>
<b>
<p>38.</b> Servata substantiali unitate 
Ritus romani, legitimis varietatibus et aptationibus ad diversos coetus, 
regiones, populos, praesertim in Missionibus, locus relinquatur, etiam cum libri 
liturgici recognoscuntur; et hoc in structura rituum et in rubricis instituendis 
opportune prae oculis habeatur.</p>
<b>
<p align="left">39.</b> Intra limites in 
editionibus typicis librorum liturgicorum statutos, erit competentis 
auctoritatis ecclesiasticae territorialis, de qua in art. 22 &#xa7; 2, aptationes 
definire, praesertim quoad administrationem Sacramentorum, quoad Sacramentalia, 
processiones, linguam liturgicam, musicam sacram et artes, iuxta tamen normas 
fundamentales quae hac in Constitutione habentur.</p>
<b>
<p align="left">40.</b> Cum tamen variis in 
locis et adiunctis, profundior Liturgiae aptatio urgeat, et ideo difficilior 
evadat:</p>
<font FACE="Times New Roman" SIZE="2">
<p align="left"></font>1) A competenti auctoritate ecclesiastica territoriali, de qua in 
art. 22 &#xa7; 2, sedulo et prudenter consideretur quid, hoc in negotio, ex 
traditionibus ingenioque singulorum populorum opportune in cultum divinum 
admitti possit. Aptationes, quae utiles vel necessariae existimantur, 
Apostolicae Sedi proponantur, de ipsius consensu introducendae.</p>
<font FACE="Times New Roman" SIZE="2">
<p></font>2) Ut autem 
aptatio cum necessaria circumspectione fiat, eidem auctoritati ecclesiasticae 
territoriali ab Apostolica Sede facultas tribuetur, si casus ferat, ut in 
quibusdam coetibus ad id aptis et per determinatum tempus necessaria praevia 
experimenta permittat et dirigat.</p>
<font FACE="Times New Roman" SIZE="2">
<p align="left"></font>3) Quia leges liturgicae difficultates speciales, quoad aptationem, 
praesertim in Missionibus, secum ferre solent, in illis condendis praesto sint 
viri, in re de qua agitur, periti.</p>
<b>
<p align="left">IV. De vita liturgica in dioecesi et in paroecia fovenda</p>
<p align="left">41. </b>Episcopus ut sacerdos magnus sui gregis 
habendus est, a quo vita suorum fidelium in Christo quodammodo derivatur et 
pendet.</p>
<p align="left">Quare omnes vitam liturgicam dioeceseos circa 
Episcopum, praesertim in ecclesia cathedrali, maximi faciant oportet: sibi 
persuasum habentes praecipuam manifestationem Ecclesiae haberi in plenaria et 
actuosa participatione totius plebis sanctae Dei in iisdem celebrationibus 
liturgicis, praesertim in eadem Eucharistia, in una oratione, ad unum altare cui 
praeest Episcopus a suo presbyterio et ministris circumdatus(35).
</p>
<b>
<p align="left">42</b>. Cum Episcopus in 
Ecclesia sua ipsemet nec semper nec ubique universo gregi praeesse possit, 
necessario constituere debet fidelium coetus, inter quos paroeciae, localiter 
sub pastore vices gerente Episcopi ordinatae, eminent: nam quodammodo 
repraesentant Ecclesiam visibilem per orbem terrarum constitutam.</p>
<font FACE="Times New Roman" SIZE="2">
<p align="left"></font>Quare vita liturgica paroeciae eiusque 
relatio ad Episcopum in mente et praxi fidelium et cleri fovenda est; et 
adlaborandum ut sensus communitatis paroecialis, imprimis vero in communi 
celebratione Missae dominicalis, floreat.</p>
<b>
<p align="left">V. De actione pastorali liturgica promovenda</p>
<p align="left">43.</b> Sacrae Liturgiae 
fovendae atque instaurandae studium merito habetur veluti signum providentialium 
dispositionum Dei super nostra aetate, veluti transitus Spiritus Sancti in sua 
Ecclesia; et vitam ipsius, immo huius nostri temporis universam rationem 
religiose sentiendi et agendi, nota propria distinguit.</p>
<font FACE="Times New Roman" SIZE="2">
<p></font>Quapropter, ad hanc actionem pastoralem liturgicam 
ulterius in Ecclesia fovendam, Sacrosanctum Concilium decernit:</p>
<b>
<p align="left">44</b>. A competenti 
auctoritate ecclesiastica territoriali, de qua in art. 22 &#xa7; 2, expedit ut 
instituatur Commissio liturgica, a viris in scientia liturgica, Musica, Arte 
sacra ac re pastorali peritis iuvanda. Cui Commissioni, in quantum fieri potest, 
opem ferat quoddam Institutum Liturgiae Pastoralis, constans sodalibus, non 
exclusis, si res ita ferat, laicis in hac materia praestantibus. Ipsius 
Commissionis erit, ductu auctoritatis ecclesiasticae territorialis, de qua 
supra, et actionem pastoralem liturgicam in sua dicione moderari, et studia 
atque necessaria experimenta promovere, quoties agatur de aptationibus 
Apostolicae Sedi proponendis.</p>
<b>
<p align="left">45.</b> Eadem ratione, in 
singulis dioecesibus Commissio de sacra Liturgia habeatur, ad actionem 
liturgicam, moderante Episcopo, promovendam.</p>
<font FACE="Times New Roman" SIZE="2">
<p align="left"></font>Opportunum aliquando evadere potest ut 
plures dioeceses unam Commissionem constituant, quae, collatis consiliis, rem 
liturgicam provehat.</p>
<b>
<p align="left">46.</b> Praeter 
Commissionem de sacra Liturgia, in quavis dioecesi constituantur, quantum fieri 
potest, etiam Commissiones de Musica sacra et de Arte sacra.</p>
<p align="left">Necessarium est ut hae tres Commissiones 
consociatis viribus adlaborent; immo non raro congruum erit ut in unam 
Commissionem coalescant.</p>
<p align="center"><b>Caput II </b></p>
<p align="center"><b>DE SACROSANCTO EUCHARISTIAE MYSTERIO</b></p>
<p><b>47. </b>Salvator noster, in Cena 
novissima, qua nocte tradebatur, Sacrificium Eucharisticum Corporis et Sanguinis 
sui instituit, quo Sacrificium Crucis in saecula, donec veniret, perpetuaret 
atque adeo Ecclesiae dilectae Sponsae memoriale concrederet Mortis et 
Resurrectionis suae: sacramentum pietatis, signum unitatis, vinculum 
caritatis(36), convivium paschale, &quot;in quo Christus sumitur, mens impletur 
gratia et futurae gloriae nobis pignus datur&quot;(37). </p>
<b>
<p>48.</b> Itaque Ecclesia sollicitas curas eo 
intendit ne christifideles huic fidei mysterio tamquam extranei vel muti 
spectatores intersint, sed per ritus et preces id bene intellegentes, sacram 
actionem conscie, pie et actuose participent, verbo Dei instituantur, mensa 
Corporis Domini reficiantur, gratias Deo agant, immaculatam hostiam, non tantum 
per sacerdotis manus, sed etiam una cum ipso offerentes, seipsos offerre 
discant, et de die in diem consummentur, Christo Mediatore, in unitatem cum Deo 
et inter se(38), ut sit tandem Deus omnia in omnibus.</p>
<b>
<p>49.</b> Quapropter, ut 
Sacrificium Missae, etiam rituum forma, plenam pastoralem efficacitatem 
assequatur, Sacrosanctum Concilium, ratione habita Missarum, quae concurrente 
populo celebrantur, praesertim diebus dominicis et festis de praecepto, ea quae 
sequuntur decernit.</p>
<b>
<p>50.</b> Ordo Missae ita recognoscatur, ut 
singularum partium propria ratio necnon mutua connexio clarius pateant, atque 
pia et actuosa fidelium participatio facilior reddatur.</p>
<p>Quamobrem ritus, probe servata eorum substantia, simpliciores fiant; ea 
omittantur quae temporum decursu duplicata fuerunt vel minus utiliter addita; 
restituantur vero ad pristinam sanctorum Patrum normam nonnulla quae temporum 
iniuria deciderunt, prout opportuna vel necessaria videantur.</p>
<b>
<p>51.</b> Quo ditior mensa verbi 
Dei paretur fidelibus, thesauri biblici largius aperiantur, ita ut, intra 
praestitutum annorum spatium, praestantior pars Scripturarum Sanctarum populo 
legatur.</p>
<b>
<p>52.</b> Homilia, qua per anni liturgici 
cursum ex textu sacro fidei mysteria et normae vitae christianae exponuntur, ut 
pars ipsius liturgiae valde commendatur; quinimmo in Missis quae diebus 
dominicis et festis de praecepto concurrente populo celebrantur, ne omittatur, 
nisi gravi de causa.</p>
<b>
<p>53.</b> &quot;Oratio communis&quot; seu 
&quot;fidelium&quot;, post Evangelium et homiliam, praesertim diebus dominicis et festis 
de praecepto, restituatur, ut, populo eam participante, obsecrationes fiant pro 
sancta Ecclesia, pro iis qui nos in potestate regunt, pro iis qui variis 
premuntur necessitatibus, ac pro omnibus hominibus totiusque mundi salute(39).
</p>
<b>
<p>54.</b> Linguae vernaculae in Missis cum 
populo celebratis congruus locus tribui possit, praesertim in lectionibus et 
&quot;oratione communi&quot;, ac, pro condicione locorum, etiam in partibus quae ad 
populum spectant, ad normam art. 36 huius Constitutionis. Provideatur tamen ut 
christifideles etiam lingua latina partes Ordinarii Missae quae ad ipsos 
spectant possint simul dicere vel cantare.</p>
<p>Sicubi tamen amplior usus linguae 
vernaculae in Missa opportunus esse videatur, servetur praescriptum art. 40 
huius Constitutionis.</p>
<b>
<p>55.</b>
Valde commendatur illa perfectior 
Missae participatio qua fideles post Communionem sacerdotis ex eodem Sacrificio 
Corpus Dominicum sumunt.</p>
<p>Communio sub utraque specie, firmis 
principiis dogmaticis a Concilio Tridentino statutis(40), in casibus ab 
Apostolica Sede definiendis, tum clericis et religiosis, tum laicis concedi 
potest, de iudicio Episcoporum, veluti ordinatis in Missa sacrae suae 
ordinationis, professis in Missa religiosae suae professionis, neophytis in 
Missa quae Baptismum subsequitur.</p>
<b>
<p>56.</b> Duae partes e quibus 
Missa quodammodo constat, liturgia nempe verbi et eucharistica, tam arcte inter 
se coniunguntur, ut unum actum cultus efflciant. Sacra proinde Synodus 
vehementer hortatur animarum pastores ut, in catechesi tradenda, fideles sedulo 
doceant de integra Missa participanda, praesertim diebus dominicis et festis de 
praecepto.</p>
<b>
<p>57.</b> &#xa7;1. Concelebratio, qua unitas 
sacerdotii opportune manifestatur, in Ecclesia usque adhuc in usu remansit tam 
in Oriente quam in Occidente. Quare facultatem concelebrandi ad sequentes casus 
Concilio extendere placuit:</p>
<p>1. a) feria V in Cena Domini, tum ad 
Missam chrismatis, tum ad Missam vespertinam;</p>
<p>b) ad Missas in Conciliis, Conventibus 
Episcopalibus et Synodis;</p>
<p>c) ad Missam in Benedictione Abbatis.</p>
<p>2. Praeterea, accedente licentia 
Ordinarii, cuius est de opportunitate concelebrationis iudicare:</p>
<p>a) ad Missam conventualem et ad Missam 
principalem in ecclesiis, cum utilitas christifidelium singularem celebrationem 
omnium sacerdotum praesentium non postulat;</p>
<p>b) ad Missas in conventibus cuiusvis 
generis sacerdotum tum saecularium tum religiosorum.</p>
<p>&#xa7;2 1. Ad Episcopum vero pertinet 
concelebrationis disciplinam in dioecesi moderari.</p>
<p>2. Salva tamen semper sit cuique 
sacerdoti facultas Missam singularem celebrandi, non vero eodem tempore in eadem 
ecclesia, nec feria V in Cena Domini.</p>
<b>
<p>58.
</b>Novus ritus concelebrationis 
conficiatur, Pontificali et Missali romano inserendus.</p>
<p align="center"><b>Caput III</b></p>
<p align="center"><b>DE CETERIS SACRAMENTIS ET DE SACRAMENTALIBUS</b></p>
<p><b>59. </b>Sacramenta ordinantur ad 
sanctificationem hominum, ad aedificationem Corporis Christi, ad cultum denique 
Deo reddendum; ut signa vero etiam ad instructionem pertinent. Fidem non solum 
supponunt, sed verbis et rebus etiam alunt, roborant, exprimunt; quare fidei 
sacramenta dicuntur. Gratiam quidem conferunt, sed eorum celebratio fideles 
optime etiam disponit ad eandem gratiam fructuose recipiendam, ad Deum rite 
colendum et ad caritatem exercendam.</p>
<p>Maxime proinde interest ut fideles 
signa Sacramentorum facile intellegant et ea Sacramenta impensissime 
frequentent, quae ad vitam christianam alendam sunt instituta.</p>
<b>
<p>60.</b> Sacramentalia praeterea sancta 
Mater Ecclesia instituit. Quae sacra sunt signa quibus, in aliquam Sacramentorum 
imitationem, effectus praesertim spirituales significantur et ex Ecclesiae 
impetratione obtinentur. Per ea homines ad praecipuum Sacramentorum effectum 
suscipiendum disponuntur et varia vitae adiuncta sanctificantur.</p>
<b>
<p>61.</b> Itaque liturgia Sacramentorum et 
Sacramentalium id efficit ut fidelibus bene dispositis omnis fere eventus vitae 
sanctificetur gratia divina manante ex mysterio paschali Passionis, Mortis et 
Resurrectionis Christi, a quo omnia Sacramenta et Sacramentalia suam virtutem 
derivant; nullusque paene rerum materialium usus honestus ad finem hominem 
sanctificandi Deumque laudandi dirigi non possit.</p>
<b>
<p>62.</b> Cum autem, successu temporum, 
quaedam in Sacramentorum et Sacramentalium ritus irrepserint, quibus eorum 
natura et finis nostris temporibus minus eluceant, atque adeo opus sit quaedam 
in eis ad nostrae aetatis necessitates accommodare, Sacrosanctum Concilium ea 
quae sequuntur de eorum recognitione decernit.</p>
<b>
<p>63.</b> Cum haud raro in administratione 
Sacramentorum et Sacramentalium valde utilis esse possit apud populum linguae 
vernaculae usurpatio, amplior locus huic tribuatur, iuxta normas quae sequuntur:</p>
<p>a) In administratione Sacramentorum et 
Sacramentalium lingua vernacula adhiberi potest ad normam art. 36;</p>
<p>b) Iuxta novam Ritualis romani 
editionem, Ritualia particularia, singularum regionum necessitatibus, etiam 
quoad linguam, accommodata, a competenti ecclesiastica auctoritate territoriali 
de qua in art. 22 &#xa7; 2 huius Constitutionis quam primum parentur, et, actis ab 
Apostolica Sede recognitis, in regionibus ad quas pertinet adhibeantur. In iis 
autem Ritualibus vel peculiaribus Collectionibus rituum conficiendis, ne 
omittantur instructiones, in Rituali romano singulis ritibus praepositae, sive 
pastorales et rubricales, sive quae peculiare momentum sociale habent.</p>
<b>
<p>64.</b> Instauretur catechumenatus 
adultorum pluribus gradibus distinctus, de iudicio Ordinarii loci in usum 
deducendus; quo fiat ut tempus catechumenatus, aptae institutioni destinatum, 
sacris ritibus successivis temporibus celebrandis, sanctificari possit.</p>
<b>
<p>65.</b> In terris Missionum, praeter ea 
quae in traditione christiana habentur, illa etiam elementa initiationis admitti 
liceat, quae apud unumquemque populum in usu esse reperiuntur, quatenus ritui 
christiano accommodari possunt, ad normam art. 37-40 huius Constitutionis.</p>
<b>
<p>66.</b> Uterque ritus baptizandi adultos, 
tum simplicior, tum, ratione habita catechumenatus instaurati, solemnior, 
recognoscatur; et Missali romano Missa propria &quot;In collatione Baptismi&quot; 
inseratur.</p>
<b>
<p>67.</b> Ritus baptizandi parvulos 
recognoscatur et verae infantium condicioni accommodetur; partes etiam parentum 
et patrinorum eorumque officia, in ipso ritu, magis pateant.</p>
<b>
<p>68.</b> In ritu Baptismi ne desint 
accommodationes, de iudicio Ordinarii loci adhibendae, pro magno baptizandorum 
concursu. Conficiatur item Ordo brevior quo, praesertim in terris Missionum, 
catechistae, et generatim, in periculo mortis, fideles, absente sacerdote vel 
diacono, uti possint.</p>
<b>
<p>69.</b> Loco ritus qui &quot;Ordo 
supplendi omissa super infantem baptizatum&quot; appellatur, novus conficiatur quo 
apertius et congruentius indicetur infantem, qui ritu brevi baptizatus fuerit, 
iam receptum esse in Ecclesiam.</p>
<p>
Item novus ritus conficiatur pro valide 
iam baptizatis, ad sacra catholica conversis, quo significetur eos in Ecclesiae 
communionem admitti.</p>
<b>
<p>70.</b> Aqua baptismalis, extra tempus 
paschale, in ipso ritu Baptismi probata formula breviore benedici potest.</p>
<b>
<p>71.</b> Ritus Confirmationis 
recognoscatur etiam ut huius Sacramenti intima connexio cum tota initiatione 
christiana clarius eluceat; quapropter renovatio promissionum Baptismi 
convenienter ipsam Sacramenti susceptionem praecedet.</p>
<p>
Confirmatio, pro opportunitate, intra 
Missam conferri potest; ad ritum autem extra Missam quod attinet, paretur 
formula ad modum introductionis adhibenda.</p>
<b>
<p>72.</b> Ritus et formulae Paenitentiae ita 
recognoscantur, ut naturam et effectum Sacramenti clarius exprimant.</p>
<b>
<p>73.</b> &quot;Extrema Unctio&quot;, quae etiam et 
melius &quot;Unctio infirmorum&quot; vocari potest, non est Sacramentum eorum tantum qui 
in extremo vitae discrimine versantur. Proinde tempus opportunum eam recipiendi 
iam certe habetur cum fidelis incipit esse in periculo mortis propter 
infirmitatem vel senium.</p>
<b>
<p>74.</b> Praeter ritus seiunctos Unctionis 
infirmorum et Viatici, conficiatur Ordo continuus secundum quem Unctio aegroto 
conferatur post confessionem et ante receptionem Viatici.</p>
<b>
<p>75.</b> Unctionum numerus pro opportunitate 
accommodetur, et orationes ad ritum Unctionis infirmorum pertinentes ita 
recognoscantur, ut respondeant variis condicionibus infirmorum, qui Sacramentum 
suscipiunt.</p>
<b>
<p>76.</b> Ritus Ordinationum, sive 
quoad caeremonias sive quoad textus, recognoscantur. Allocutiones Episcopi, 
initio cuiusque Ordinationis aut Consecrationis, fieri possunt lingua vernacula.</p>
<p>
In Consecratione Episcopali impositionem 
manuum fieri licet ab omnibus Episcopis praesentibus.</p>
<b>
<p>77.</b> Ritus celebrandi 
Matrimonium, qui exstat in Rituali romano, recognoscatur et ditior fiat, quo 
clarius gratia Sacramenti significetur et munera coniugum inculcentur.</p>
<p>&quot;Si quae provinciae... aliis laudabilibus 
consuetudinibus et caeremoniis&quot; in celebrando Matrimonii Sacramento &quot;utuntur, 
eas omnino retineri Sancta Synodus vehementer optat&quot;(41).</p>
<p>
Insuper competenti auctoritati 
ecclesiasticae territoriali, de qua in art. 22 &#xa7; 2 huius Constitutionis, 
relinquitur facultas, ad normam art. 63, exarandi ritum proprium usibus locorum 
et populorum congruentem, firma tamen lege ut sacerdos assistens requirat 
excipiatque contrahentium consensum.</p>
<b>
<p>78.</b> Matrimonium ex more intra 
Missam celebretur, post lectionem Evangelii et homiliam, ante &quot;orationem 
fidelium&quot;. Oratio super sponsam, ita opportune emendata ut aequalia officia 
mutuae fidelitatis utriusque sponsi inculcet, dici potest lingua vernacula.</p>
<p>
Si vero Sacramentum Matrimonii sine Missa 
celebratur, Epistola et Evangelium Missae pro sponsis legantur in initio ritus 
et benedictio sponsis semper impertiatur.</p>
<b>
<p>79.</b> Sacramentalia 
recognoscantur, ratione habita normae primariae de conscia, actuosa et facili 
participatione fidelium, et attentis nostrorum temporum necessitatibus. In 
Ritualibus recognoscendis ad normam art. 63, etiam nova Sacramentalia, prout 
necessitas expostulat, addi possunt.</p>
<p>
Benedictiones reservatae perpaucae sint, 
et in favorem tantum Episcoporum vel Ordinariorum.</p>
<p>
Provideatur ut quaedam Sacramentalia, 
saltem in specialibus rerum adiunctis et de iudicio Ordinarii, a laicis congruis 
qualitatibus praeditis, administrari possint.</p>
<b>
<p>80.</b> Ritus Consecrationis 
Virginum, qui in Pontificali romano habetur, recognitioni subiciatur.</p>
<p>
Conficiatur praeterea ritus professionis 
religiosae et renovationis votorum, qui ad maiorem unitatem, sobrietatem et 
dignitatem conferat, ab iis qui professionem vel votorum renovationem intra 
Missam peragunt, salvo iure particulari, assumendus.</p>
<p>
Professio religiosa laudabiliter intra 
Missam fiet.</p>
<b>
<p>81.</b> Ritus exsequiarum paschalem mortis 
christianae indolem manifestius exprimat, atque condicionibus et traditionibus 
singularum regionum, etiam quoad colorem liturgicum, melius respondeat.</p>
<b>
<p>82.</b> Recognoscatur ritus sepeliendi 
parvulos, ac propria Missa donetur.</p>
<p align="center"><b>Caput IV </b></p>
<p align="center"><b>DE OFFICIO DIVINO</b></p>
<p><b>83. </b>Summus Novi atque aeterni 
Testamenti Sacerdos, Christus Iesus, humanam naturam assumens, terrestri huic 
exsilio hymnum illum invexit, qui in supernis sedibus per omne aevum canitur. 
Universam hominum communitatem ipse sibi coagmentat, eandemque in divino hoc 
concinendo laudis carmine secum consociat.</p>
<p>Illud enim sacerdotale munus per ipsam 
suam Ecclesiam pergit, quae non tantum Eucharistia celebranda, sed etiam aliis 
modis, praesertim Officio divino persolvendo, Dominum sine intermissione laudat 
et pro totius mundi salute interpellat.</p>
<b>
<p>84.</b> Divinum Officium ex antiqua traditione 
christiana ita est constitutum ut totus cursus diei ac noctis per laudem Dei 
consecretur. Cum vero mirabile illud laudis canticum rite peragunt sacerdotes 
aliique ad hanc rem Ecclesiae instituto deputati vel christifideles una cum 
sacerdote forma probata orantes, tunc vere vox est ipsius Sponsae, quae Sponsum 
alloquitur, immo etiam oratio Christi cum ipsius Corpore ad Patrem.</p>
<b>
<p>85.</b> Omnes proinde qui haec praestant, tum 
Ecclesiae officium explent, tum summum Sponsae Christi honorem participant, quia 
laudes Deo persolventes stant ante thronum Dei nomine Matris Ecclesiae.</p>
<b>
<p>86.</b> Sacerdotes sacro pastorali ministerio 
addicti eo maiore fervore Horarum laudes persolvent, quo vividius conscii erunt 
sibi observandum esse monitum Pauli: &quot;Sine intermissione orate&quot; (<i>1Thess</i> 
5,17); operi enim in quo laborant Dominus solus efficacitatem et incrementum 
dare potest, qui dixit: &quot;Sine me nihil potestis facere&quot; (<i>Io</i> 15,5); 
propterea Apostoli, diaconos instituentes, dixerunt: &quot;Nos vero orationi et 
ministerio verbi instantes erimus&quot; (<i>Act</i> 6,4).</p>
<b>
<p>87.</b> Ut autem divinum Officium, sive a 
sacerdotibus sive ab aliis Ecclesiae membris melius et perfectius in rerum 
adiunctis peragatur, Sacrosancto Concilio, instaurationem ab Apostolica Sede 
feliciter inceptam persequenti, de Officio iuxta ritum romanum ea quae sequuntur 
placuit decernere.</p>
<b>
<p>88.</b> Cum sanctificatio diei sit finis Officii, 
cursus Horarum traditus ita instauretur ut Horis veritas temporis, quantum fieri 
potest, reddatur, simulque ratio habeatur vitae hodiernae condicionum in quibus 
versantur praesertim ii qui operibus apostolicis incumbunt.</p>
<b>
<p>89.</b> Itaque, in instauratione Officii, hae 
normae serventur:</p>
<font FACE="Times New Roman" SIZE="2">
<p></font>a) Laudes, ut preces matutinae, et 
Vesperae, ut preces vespertinae, ex venerabili universae Ecclesiae traditione 
duplex cardo Officii cotidiani, Horae praecipuae habendae sunt et ita 
celebrandae;</p>
<font FACE="Times New Roman" SIZE="2">
<p></font>b) Completorium ita instruatur, ut 
fini diei apte conveniat;</p>
<font FACE="Times New Roman" SIZE="2">
<p></font>c) Hora quae Matutinum vocatur, 
quamvis in choro indolem nocturnae laudis retineat, ita accommodetur ut qualibet 
diei hora recitari possit, et e psalmis paucioribus lectionibusque longioribus 
constet;</p>
<font FACE="Times New Roman" SIZE="2">
<p></font>d) Hora Prima supprimatur;</p>
<font FACE="Times New Roman" SIZE="2">
<p></font>e) In choro, Horae minores Tertia, 
Sexta, Nona serventur. Extra chorum e tribus unam seligere licet, diei tempori 
magis congruentem.</p>
<b>
<p>90. </b>Cum praeterea Officium divinum, utpote 
oratio publica Ecclesiae, sit fons pietatis et orationis personalis nutrimentum, 
obsecrantur in Domino sacerdotes aliique omnes divinum Officium participantes, 
ut in eo persolvendo mens concordet voci; ad quod melius assequendum, liturgicam 
et biblicam, praecipue psalmorum, institutionem sibi uberiorem comparent.</p>
<p>In instauratione vero peragenda, 
venerabilis ille romani Officii saecularis thesaurus ita aptetur, ut latius et 
facilius eo frui possint omnes quibus traditur.</p>
<b>
<p>91.</b> Ut cursus Horarum, in art. 89 propositus, 
reapse observari possit, psalmi non amplius per unam hebdomadam, sed per longius 
temporis spatium distribuantur.</p>
<p>Opus recognitionis Psalterii, feliciter 
inchoatum, quamprimum perducatur ad finem, respectu habito latinitatis 
christianae, usus liturgici etiam in cantu, necnon totius traditionis latinae 
Ecclesiae.</p>
<b>
<p>92.</b> Ad lectiones quod attinet, haec serventur:</p>
<font FACE="Times New Roman" SIZE="2">
<p></font>a) lectio sacrae Scripturae ita 
ordinetur, ut thesauri verbi divini in pleniore amplitudine expedite adiri 
possint;</p>
<font FACE="Times New Roman" SIZE="2">
<p></font>b) lectiones de operibus Patrum, 
Doctorum et Scriptorum ecclesiasticorum depromendae melius seligantur;</p>
<font FACE="Times New Roman" SIZE="2">
<p></font>c) Passiones seu vitae Sanctorum fidei 
historicae reddantur.</p>
<b>
<p>93.</b> Hymni, quantum expedire videtur, ad 
pristinam formam restituantur, iis demptis vel mutatis quae mythologiam sapiunt 
aut christianae pietati minus congruunt. Recipiantur quoque, pro opportunitate, 
alii qui in hymnorum thesauro inveniuntur.</p>
<b>
<p>94. </b>Praestat, sive ad diem revera 
sanctificandum, sive ad ipsas Horas cum fructu spirituali recitandas, ut in 
Horarum absolutione tempus servetur, quod proxime accedat ad tempus verum 
uniuscuiusque Horae canonicae.</p>
<b>
<p>95.</b> Communitates choro obligatae, praeter 
Missam conventualem, tenentur Officium divinum cotidie in choro celebrare, et 
quidem:</p>
<font FACE="Times New Roman" SIZE="2">
<p></font>a) totum Officium, Ordines 
Canonicorum, Monachorum et Monialium, aliorumque Regularium ex iure vel 
constitutionibus choro adstrictorum;</p>
<font FACE="Times New Roman" SIZE="2">
<p></font>b) Capitula cathedralia vel 
collegialia, eas partes Officii, quae sibi a iure communi vel particulari 
imponuntur;</p>
<font FACE="Times New Roman" SIZE="2">
<p></font>c) omnes autem illarum Communitatum 
sodales, qui sunt aut in Ordinibus maioribus constituti aut solemniter professi, 
conversis exceptis, debent eas Horas canonicas soli recitare, quas in choro non 
persolvunt.</p>
<b>
<p>96.</b> Clerici choro non obligati, si sunt in 
Ordinibus maioribus constituti, cotidie, sive in communi, sive soli, obligatione 
tenentur totum Officium persolvendi, ad normam art. 89.</p>
<b>
<p>97. </b>Opportunae commutationes divini 
Officii cum actione liturgica a rubricis definiantur.</p>
<font FACE="Times New Roman" SIZE="2">
<p></font>In casibus singularibus iustaque 
de causa, Ordinarii possunt subditos suos ab obligatione Officium recitandi ex 
toto vel ex parte dispensare vel id commutare.</p>
<b>
<p>98.</b> Sodales cuiusvis Instituti status 
perfectionis, qui, vi Constitutionum, partes aliquas divini Officii absolvunt, 
orationem publicam Ecclesiae agunt.</p>
<p>Item, publicam Ecclesiae orationem 
agunt, si quod parvum Officium, vi Constitutionum, recitant, dummodo in modum 
Officii divini confectum ac rite approbatum sit.</p>
<b>
<p>99.</b> Cum Officium divinum sit vox Ecclesiae seu 
totius Corporis mystici Deum publice laudantis, suadetur ut clerici choro haud 
obligati, ac praesertim sacerdotes conviventes vel in unum convenientes, aliquam 
saltem divini Officii partem in communi persolvant.</p>
<font FACE="Times New Roman" SIZE="2">
<p></font>Omnes autem sive in choro sive 
in communi Officium persolventes munus sibi concreditum quam perfectissime, tam 
interna animi devotione quam externa agendi ratione, peragant.</p>
<p>Praestat insuper ut Officium in choro 
et in communi, pro opportunitate, cantetur.</p>
<b>
<p>100. </b>Curent animarum pastores ut Horae 
praecipuae, praesertim Vesperae, diebus dominicis et festis sollemnioribus, in 
ecclesia communiter celebrentur. Commendatur ut et ipsi laici recitent Officium 
divinum, vel cum sacerdotibus, vel inter se congregati, quin immo unusquisque 
solus.</p>
<b>
<p>101.</b> &#xa7;1) Iuxta saecularem traditionem ritus 
latini, in Officio divino lingua latina clericis servanda est, facta tamen 
Ordinario potestate usum versionis vernaculae ad normam art. 36 confectae 
concedendi, singulis pro casibus, iis clericis, quibus usus linguae latinae 
grave impedimentum est quominus Officium debite persolvant.</p>
<font FACE="Times New Roman" SIZE="2">
<p></font>&#xa7;2) Monialibus, necnon sodalibus, sive 
viris non clericis sive mulieribus, Institutorum statuum perfectionis, in 
Officio divino, etiam in choro celebrando, concedi potest a Superiore competente 
ut lingua vernacula utantur, dummodo versio approbata sit.</p>
<font FACE="Times New Roman" SIZE="2">
<p></font>&#xa7;3) Quivis clericus Officio divino 
adstrictus, si Officium divinum una cum coetu fidelium, vel cum iis qui sub &#xa7; 2 
recensentur, lingua vernacula celebrat, suae obligationi satisfacit, dummodo 
textus versionis sit approbatus.</p>
<P align="center">
<b>Caput V </b></P>
<P align="center">
<b>DE ANNO LITURGICO</b></P>
<p><b>102. </b>Pia Mater Ecclesia suum 
esse ducit Sponsi sui divini opus salutiferum, statis diebus per anni decursum, 
sacra recordatione celebrare. In unaquaque hebdomada, die quam Dominicam 
vocavit, memoriam habet Resurrectionis Domini, quam semel etiam in anno, 
solemnitate maxima Paschatis, una cum beata ipsius Passione, frequentat.</p>
<font FACE="Times New Roman" SIZE="2">
<p></font>Totum vero Christi mysterium per 
anni circulum explicat, ab Incarnatione et Nativitate usque ad Ascensionem, ad 
diem Pentecostes et ad exspectationem beatae spei et adventus Domini.</p>
<p>Mysteria Redemptionis ita recolens, 
divitias virtutum atque meritorum Domini sui, adeo ut omni tempore quodammodo 
praesentia reddantur, fidelibus aperit, qui ea attingant et gratia salutis 
repleantur.</p>
<b>
<p>103.</b> In hoc annuo mysteriorum Christi circulo 
celebrando, Sancta Ecclesia Beatam Mariam Dei Genetricem cum peculiari amore 
veneratur, quae indissolubili nexu cum Filii sui opere salutari coniungitur; in 
qua praecellentem Redemptionis fructum miratur et exaltat, ac veluti in 
purissima imagine, id quod ipsa tota esse cupit et sperat cum gaudio 
contemplatur.</p>
<b>
<p>104.</b> Memorias insuper Martyrum aliorumque 
Sanctorum, qui per multiformem Dei gratiam ad perfectionem provecti, atque 
aeternam iam adepti salutem, Deo in caelis laudem perfectam decantant ae pro 
nobis intercedunt, circulo anni inseruit Ecclesia. In Sanctorum enim nataliciis 
praedicat paschale mysterium in Sanctis cum Christo compassis et 
conglorificatis, et fidelibus exempla eorum proponit, omnes per Christum ad 
Patrem trahentia, eorumque meritis Dei beneficia impetrat.</p>
<b>
<p>105.</b> Variis denique anni temporibus iuxta 
traditas disciplinas, Ecclesia fidelium eruditionem perficit, per pias animi et 
corporis exercitationes, instructionem, precationem, paenitentiae et 
misericordiae opera.</p>
<font SIZE="3">
<p>Quapropter placuit Sacrosancto Concilio ea quae sequuntur decernere.</p>
</font>
<b>
<p>106.</b> Mysterium paschale Ecclesia, ex traditione 
apostolica, quae originem ducit ab ipsa die Resurrectionis Christi, octava 
quaque die celebrat, quae dies Domini seu dies dominica merito nuncupatur. Hac 
enim die christifideles in unum convenire debent ut, verbum Dei audientes et 
Eucharistiam participantes, memores sint Passionis, Resurrectionis et gloriae 
Domini Iesu, et gratias agant Deo qui eos &quot;regeneravit in spem vivam per 
Resurrectionem Iesu Christi ex mortuis&quot; (<i>1Pt</i> 1,3). Itaque dies dominica 
est primordialis dies festus, qui pietati fidelium proponatur et inculcetur, ita 
ut etiam fiat dies laetitiae et vacationis ab opere. Aliae celebrationes, nisi 
revera sint maximi momenti, ipsi ne praeponantur, quippe quae sit fundamentum et 
nucleus totius anni liturgici.</p>
<b>
<p>107. </b>Annus liturgicus ita recognoscatur ut, 
servatis aut restitutis sacrorum temporum traditis consuetudinibus et 
disciplinis iuxta nostrae aetatis condiciones, ipsorum indoles nativa retineatur 
ad fidelium pietatem debite alendam in celebrandis mysteriis Redemptionis 
christianae, maxime vero mysterio paschali. Accommodationes autem, secundum 
locorum condiciones, si quae forte necessariae sint, fiant ad normam art. 39 et 
40.</p>
<b>
<p>108.</b> Fidelium animi dirigantur imprimis ad dies 
festos Domini, quibus mysteria salutis per annum celebrantur. Proinde Proprium 
de Tempore aptum suum locum obtineat super festa Sanctorum, ut integer 
mysteriorum salutis cyclus debito modo recolatur.</p>
<b>
<p>109.</b> Duplex indoles temporis quadragesimalis, 
quod praesertim per memoriam vel praeparationem Baptismi et per paenitentiam 
fideles, instantius verbum Dei audientes et orationi vacantes, componit ad 
celebrandum paschale mysterium, tam in liturgia quam in catechesi liturgica 
pleniore in luce ponatur. Proinde:</p>
<font FACE="Times New Roman" SIZE="2">
<p></font>a) elementa baptismalia liturgiae 
quadragesimalis propria abundantius adhibeantur; quaedam vero ex anteriore 
traditione, pro opportunitate, restituantur;</p>
<font FACE="Times New Roman" SIZE="2">
<p></font>b) idem dicatur de elementis 
paenitentialibus. Quoad catechesim autem animis fidelium inculcetur, una cum 
consectariis socialibus peccati, illa propria paenitentiae natura quae peccatum, 
prout est offensa Dei, detestatur; nec praetermittantur partes Ecclesiae in 
actione paenitentiali atque oratio pro peccatoribus urgeatur.</p>
<b>
<p>110.</b> Paenitentia temporis quadragesimalis non 
tantum sit interna et individualis, sed quoque externa et socialis. Praxis vero 
paenitentialis, iuxta nostrae aetatis et diversarum regionum possibilitates 
necnon fidelium condiciones, foveatur, et ab auctoritatibus, de quibus in art. 
22, commendetur.</p>
<font FACE="Times New Roman" SIZE="2">
<p></font>Sacrum tamen esto ieiunium 
paschale, feria VI in Passione et Morte Domini ubique celebrandum et, iuxta 
opportunitatem, etiam Sabbato sancto producendum, ut ita, elato et aperto animo, 
ad gaudia dominicae Resurrectionis perveniatur.</p>
<b>
<p>111.</b> Sancti iuxta traditionem in Ecclesia 
coluntur, eorumque reliquiae authenticae atque imagines in veneratione habentur. 
Festa Sanctorum mirabilia quidem Christi in servis eius praedicant et fidelibus 
opportuna praebent exempla imitanda.</p>
<font FACE="Times New Roman" SIZE="2">
<p></font>Ne festa Sanctorum festis ipsa 
mysteria salutis recolentibus praevaleant, plura ex his particulari cuique 
Ecclesiae vel Nationi vel Religiosae Familiae relinquantur celebranda, iis 
tantum ad Ecclesiam universam extensis, quae Sanctos memorant momentum 
universale revera prae se ferentes.</p>
<P align="center">
<b>Caput VI </b></P>
<P align="center">
<b>DE MUSICA SACRA</b></P>
<p><b>112.</b> Musica traditio Ecclesiae 
universae thesaurum constituit pretii inaestimabilis, inter ceteras artis 
expressiones excellentem, eo praesertim quod ut cantus sacer qui verbis inhaeret 
necessariam vel integralem liturgiae sollemnis partem efficit.</p>
<font FACE="Times New Roman" SIZE="2">
<p></font>Profecto sacros concentus 
laudibus extulerunt cum Sacra Scriptura(42), tum sancti Patres atque Romani 
Pontifices, qui recentiore aetate, praeeunte sancto Pio X, munus Musicae sacrae 
ministeriale in dominico servitio pressius illustrarunt.</p>
<p>Ideo Musica sacra tanto sanctior erit 
quanto arctius cum actione liturgica connectetur, sive orationem suavius 
exprimens vel unanimitatem fovens, sive ritus sacros maiore locupletans 
sollemnitate. Ecclesia autem omnes verae artis formas, debitis praeditas 
dotibus, probat easque in cultum divinum admittit.</p>
<font FACE="Times New Roman" SIZE="2">
<p></font>Sacrosanctum igitur Concilium 
normas ac praecepta ecclesiasticae traditionis et disciplinae servans finemque 
Musicae sacrae respiciens, qui gloria Dei est atque sanctificatio fidelium, ea 
quae sequuntur statuit.</p>
<b>
<p>113.</b> Formam nobiliorem actio liturgica accipit, 
cum divina Officia sollemniter in cantu celebrantur, quibus ministri sacri 
intersint quaeque populus actuose participet.</p>
<font FACE="Times New Roman" SIZE="2">
<p></font>Quoad linguam adhibendam, 
serventur praecepta art. 36; quoad Missam art. 54; quoad Sacramenta, art. 63; 
quoad Officium divinum, art. 101.</p>
<b>
<p>114.</b> Thesaurus Musicae sacrae summa cura 
servetur et foveatur. Scholae cantorum assidue provehantur, praesertim apud 
ecclesias cathedrales; Episcopi vero ceterique animarum pastores sedulo curent 
ut in qualibet actione sacra in cantu peragenda universus fidelium coetus 
actuosam participationem sibi propriam praestare valeat, ad normam art. 28 et 
30.</p>
<b>
<p>115.</b> Magni habeatur institutio et praxis musica 
in Seminariis, in Religiosorum utriusque sexus novitiatibus et studiorum 
domibus, necnon in ceteris institutis et scholis catholicis; ad quam quidem 
institutionem assequendam, magistri, qui Musicae sacrae docendae praeficiuntur, 
sedulo conformentur.</p>
<font FACE="Times New Roman" SIZE="2">
<p></font>Commendantur insuper Instituta 
Superiora de Musica sacra pro opportunitate erigenda.</p>
<font FACE="Times New Roman" SIZE="2">
<p></font>Musicae vero artifices, 
cantores, imprimis pueri, etiam germana institutione liturgica donentur.</p>
<b>
<p>116.</b> Ecclesia cantum gregorianum agnoscit ut 
liturgiae romanae proprium: qui ideo in actionibus liturgicis, ceteris paribus, 
principem locum obtineat.</p>
<font FACE="Times New Roman" SIZE="2">
<p></font>Alia genera Musicae sacrae, 
praesertim vero polyphonia, in celebrandis divinis Officiis minime excluduntur, 
dummodo spiritui actionis liturgicae respondeant, ad normam art. 30.</p>
<b>
<p>117.</b> Compleatur editio typica librorum cantus 
gregoriani; immo paretur editio magis critica librorum iam editorum post 
instaurationem sancti Pii X.</p>
<font FACE="Times New Roman" SIZE="2">
<p></font>Expedit quoque ut paretur editio 
simpliciores modos continens, in usum minorum ecclesiarum.</p>
<b>
<p>118.</b> Cantus popularis religiosus sollerter 
foveatur, ita ut in piis sacrisque exercitiis et in ipsis liturgicis actionibus, 
iuxta normas et praecepta rubricarum, fidelium voces resonare possint.</p>
<b>
<p>119. </b>Cum in regionibus quibusdam, praesertim 
Missionum, gentes inveniantur quibus propria est traditio musica, magnum 
momentum in earum vita religiosa ac sociali habens, huic musicae aestimatio 
debita necnon locus congruus praebeatur, tam in fingendo earum sensu religioso, 
quam in cultu ad earum indolem accommodando, ad mentem art. 39 et 40.</p>
<p>Quapropter in institutione musica 
missionariorum diligenter curetur, ut, quantum fieri potest, traditionalem earum 
gentium musicam tam in scholis quam in actionibus sacris promovere valeant.</p>
<b>
<p>120. </b>Organum tubulatum in Ecclesia latina magno 
in honore habeatur, tamquam instrumentum musicum traditionale, cuius sonus 
Ecclesiae caeremoniis mirum addere valet splendorem, atque mentes ad Deum ac 
superna vehementer extollere.</p>
<font FACE="Times New Roman" SIZE="2">
<p></font>Alia vero instrumenta, de 
iudicio et consensu auctoritatis territorialis competentis, ad normam art. 22 &#xa7; 
2, 37 et 40, in cultum divinum admittere licet, quatenus usui sacro apta sint 
aut aptari possint, templi dignitati congruant, atque revera aedificationi 
fidelium faveant.</p>
<b>
<p>121. </b>Sentiant musicae artifices, spiritu 
christiano imbuti, se ad Musicam sacram colendam et ad thesaurum eius augendum 
esse vocatos.</p>
<font FACE="Times New Roman" SIZE="2">
<p></font>Modos autem componant, qui notas 
verae Musicae sacrae prae se ferant atque non solum a maioribus scholis cantorum 
cani possint, sed minoribus quoque scholis conveniant et actuosam 
participationem totius coetus fidelium foveant.</p>
<font FACE="Times New Roman" SIZE="2">
<p></font>Textus cantui sacro destinati 
catholicae doctrinae sint conformes, immo ex Sacris Scripturis et fontibus 
liturgicis potissimum hauriantur.</p>
<P align="center">
<b>Caput VII </b></P>
<P align="center">
<b>DE ARTE SACRA DEQUE SACRA SUPELLECTILE</b></P>
<p><b>122. </b>Inter nobilissimas ingenii 
humani exercitationes artes ingenuae optimo iure adnumerantur, praesertim autem 
ars religiosa eiusdemque culmen, ars nempe sacra. Quae natura sua ad infinitam 
pulchritudinem divinam spectant, humanis operibus aliquomodo exprimendam, et Deo 
eiusdemque laudi et gloriae provehendae eo magis addicuntur, quo nihil aliud eis 
propositum est, quam ut operibus suis ad hominum mentes pie in Deum convertendas 
maxime conferant.</p>
<font FACE="Times New Roman" SIZE="2">
<p></font>Alma Mater Ecclesia proinde 
semper fuit ingenuarum artium amica, earumque nobile ministerium, praecipue ut 
res ad sacrum cultum pertinentes vere essent dignae, decorae ac pulchrae, rerum 
supernarum signa et symbola, continenter quaesivit, artificesque instruxit. Immo 
earum veluti arbitram Ecclesia iure semper se habuit, diiudicans inter artificum 
opera quae fidei, pietati legibusque religiose traditis congruerent, atque ad 
usum sacrum idonea haberentur.</p>
<p>Peculiari sedulitate Ecclesia curavit 
ut sacra supellex digne et pulchre cultus decori inserviret, eas mutationes sive 
in materia, sive in forma, sive in ornatu admittens, quas artis technicae 
progressus per temporis decursum invexit.</p>
<font FACE="Times New Roman" SIZE="2">
<p></font>Placuit proinde Patribus hisce 
de rebus ea quae sequuntur decernere.</p>
<b>
<p>123.</b> Ecclesia nullum artis stilum veluti 
proprium habuit, sed secundum gentium indoles ac condiciones atque variorum 
Rituum necessitates modos cuiusvis aetatis admisit, efficiens per decursum 
saeculorum artis thesaurum omni cura servandum. Nostrorum etiam temporum atque 
omnium gentium et regionum ars liberum in Ecclesia exercitium habeat, dummodo 
sacris aedibus sacrisque ritibus debita reverentia debitoque honore inserviat; 
ita ut eadem ad mirabilem illum gloriae concentum, quem summi viri per 
praeterita saecula catholicae fidei cecinere, suam queat adiungere vocem.</p>
<b>
<p>124.</b> Curent Ordinarii ut artem vere sacram 
promoventes eique faventes, potius nobilem intendant pulchritudinem quam meram 
sumptuositatem. Quod etiam intellegatur de sacris vestibus et ornamentis.</p>
<font FACE="Times New Roman" SIZE="2">
<p></font>Curent Episcopi ut artificum 
opera, quae fidei et moribus, ac christianae pietati repugnent, offendantque 
sensum vere religiosum vel ob formarum depravationem, vel ob artis 
insufficientiam, mediocritatem ac simulationem, ab aedibus Dei aliisque locis 
sacris sedulo arceantur.</p>
<p>In aedificandis vero sacris aedibus, 
diligenter curetur ut ad liturgicas actiones exsequendas et ad fidelium actuosam 
participationem obtinendam idoneae sint.</p>
<b>
<p>125.</b> Firma maneat praxis, in ecclesiis sacras 
imagines fidelium venerationi proponendi; attamen moderato numero et congruo 
ordine exponantur, ne populo christiano admirationem inficiant, neve indulgeant 
devotioni minus rectae.</p>
<b>
<p>126.</b> In diiudicandis artis operibus Ordinarii 
locorum audiant Commissionem dioecesanam de Arte sacra, et, si casus ferat, 
alios viros valde peritos, necnon Commissiones de quibus in articulis 44, 45, 
46.</p>
<font FACE="Times New Roman" SIZE="2">
<p></font>Sedulo advigilent Ordinarii ne 
sacra supellex vel opera pretiosa, utpote ornamenta domus Dei, alienentur vel 
disperdantur.</p>
<b>
<p>127.</b> Episcopi vel per se ipsos vel per 
sacerdotes idoneos qui peritia et artis amore praediti sunt, artificum curam 
habeant, ut eos spiritu Artis sacrae et sacrae Liturgiae imbuant.</p>
<font FACE="Times New Roman" SIZE="2">
<p></font>Insuper commendatur ut scholae 
vel Academiae de Arte Sacra ad artifices formandos instituantur in illis 
regionibus in quibus id visum fuerit.</p>
<font FACE="Times New Roman" SIZE="2">
<p></font>Artifices autem omnes, qui 
ingenio suo ducti, gloriae Dei in Ecclesia sancta servire intendunt, semper 
meminerint agi de sacra quadam Dei Creatoris imitatione et de operibus cultui 
catholico, fidelium aedificationi necnon pietati eorumque instructioni 
religiosae destinatis.</p>
<b>
<p>128. </b>Canones et statuta ecclesiastica, quae rerum externarum ad sacrum cultum 
pertinentium apparatum spectant, praesertim quoad aedium sacrarum dignam et 
aptam constructionem, altarium formam et aedificationem, tabernaculi 
eucharistici nobilitatem, dispositionem et securitatem, baptisterii 
convenientiam et honorem, necnon congruentem sacrarum imaginum, decorationis et 
ornatus rationem, una cum libris liturgicis ad normam art. 25 quam primum 
recognoscantur: quae liturgiae instauratae minus congruere videntur, emendentur 
aut aboleantur; quae vero ipsi favent, retineantur vel introducantur.</p>
<p>Qua in re, praesertim quoad materiam et 
formam sacrae supellectilis et indumentorum, territorialibus Episcoporum 
Coetibus facultas tribuitur res aptandi necessitatibus et moribus locorum, ad 
normam art. 22 huius Constitutionis.</p>
<b>
<p>129.</b> Clerici, dum philosophicis et theologicis 
studiis incumbunt, etiam de artis sacrae historia eiusque evolutione 
instituantur, necnon de sanis principiis quibus opera artis sacrae inniti 
debent, ita ut Ecclesiae venerabilia monumenta aestiment atque servent, et 
artificibus in operibus efficiendis congrua consilia queant praebere.</p>
<b>
<p>130.</b> Convenit ut usus pontificalium reservetur 
illis ecclesiasticis personis, quae aut charactere episcopali, aut peculiari 
aliqua iurisdictione gaudent.</p>
<P align="center">
<b>APPENDIX</b></P>
<p><b>Sacrosancti Oecumenici Concilii Vaticani 
secundi de calendario recognoscendo declaratio</p>
</b><font SIZE="3">
<p>Sacrosanctum Oecumenicum Concilium Vaticanum secundum, haud parvi momenti 
aestimans multorum desideria de festo Paschatis certae dominicae assignando et 
de calendario stabiliendo, omnibus sedulo perpensis, quae ex inductione novi 
calendarii manare possint, haec quae sequuntur declarat:</p>
</font><b>
<p>1</b> Sacrosanctum Concilium non obnititur quin 
festum Paschatis certae dominicae in Calendario Gregoriano assignetur, 
assentientibus iis quorum intersit, praesertim fratribus ab Apostolicae Sedis 
communione seiunctis.</p>
<b>
<p>2</b> Item Sacrosanctum Concilium declarat se 
non obsistere inceptis quae conferant ad calendarium perpetuum in societatem 
civilem inducendum.</p>
<p>Variorum autem systematum, quae ad 
calendarium perpetuum stabiliendum et in societatem civilem inducendum 
excogitantur, iis tantum Ecclesia non obsistit, quae hebdomadam septem dierum 
cum dominica servant et tutantur, nullis diebus extra hebdomadam interiectis, 
ita ut hebdomadarum successio intacta, nisi accedant gravissimae rationes de 
quibus Apostolica Sedes iudicium ferat, relinquatur.</p>
<font SIZE="3"><i>
<p>Haec omnia et singula quae in hac Constitutione edicta sunt, placuerunt 
Sacrosancti Concilii Patribus. Et Nos, Apostolica a Christo Nobis tradita 
potestate, illa, una cum Venerabilibus Patribus, in Spiritu Sancto approbamus, 
decernimus ac statuimus et quae ita synodaliter statuta sunt ad Dei gloriam 
promulgari iubemus.</p>
</i>
<p>Romae, apud S. Petrum<BR>die IV decembris anno MCMLXIII.</p>
<p ALIGN="CENTER">Ego PAULUS Catholicae Ecclesiae Episcopus</p>
</font><font FACE="Times New Roman" SIZE="2">
<p ALIGN="CENTER"></p>
</font><font SIZE="3">
<p>&#8224; Ego EUGENIUS Episcopus Ostiensis ac Portuensis et S. Rufinae Cardinalis 
TISSERANT, Sacri Collegii Decanus.</p>
<p>&#8224; Ego IOSEPHUS Episcopus Albanensis Cardinalis PIZZARDO.</p>
<p>&#8224; Ego BENEDICTUS Episcopus Praenestinus Cardinalis Aloisi MASELLA.</p>
<p>&#8224; Ego HAMLETUS IOANNES Episcopus tit. Tusculanus Cardinalis CICOGNANI.</p>
<p>&#8224; Ego IOSEPHUS Episcopus tit. Sabinensis et Mandelensis Cardinalis FERRETTO.</p>
<p>Ego GREGORIUS PETRUS titulo S. Bartholomaei in Insula Presbyter Cardinalis 
AGAGIANIAN.</p>
<p>&#8224; Ego CAROLUS CARMELUS titulo S. Pancratii Presbyter Cardinalis MOTTA, 
Archiepiscopus S. Pauli in Brasilia.</p>
<p>&#8224; Ego FRANCISCUS titulo Ss. Ioannis et Pauli Presbyter Cardinalis SPELLMAN, 
Archiepiscopus Neo-Eboracensis.</p>
<p>&#8224; Ego IACOBUS titulo Ss. Bonifacii et Alexii Presbyter Cardinalis DE BARROS 
C&#xc2;MARA, Archiepiscopus S. Sebastiani Fluminis Ianuarii.</p>
<p>&#8224; Ego IOSEPHUS titulo S. Ioannis ante Portam Latinam Presbyter Cardinalis 
FRINGS, Archiepiscopus Coloniensis.</p>
<p>&#8224; Ego ERNESTUS titulo S. Sabinae Presbyter Cardinalis RUFFINI, Archiepiscopus 
Panormitanus.</p>
<p>&#8224; Ego ANTONIUS titulo S. Laurentii in Panisperna Presbyter Cardinalis 
CAGGIANO, Archiepiscopus Bona&#xeb;rensis.</p>
<p>Ego PETRUS titulo S. Praxedis Presbyter Cardinalis CIRIACI.</p>
<p>&#8224; Ego MAURITIUS titulo S. Mariae de Pace Presbyter Cardinalis FELTIN, 
Archiepiscopus Parisiensis.</p>
<p>&#8224; Ego IOSEPHUS titulo S. Mariae de Victoria Presbyter Cardinalis SIRI, 
Archiepiscopus Ianuensis.</p>
<p>&#8224; Ego IACOBUS FRANCISCUS titulo S. Anastasiae Presbyter Cardinalis MCINTYRE, 
Archiepiscopus Angelorum in California.</p>
<p>&#8224; Ego IACOBUS titulo S. Mariae in Transpontina Presbyter Cardinalis LERCARO, 
Archiepiscopus Bononiensis.</p>
<p>&#8224; Ego STEPHANUS titulo S. Mariae Trans Tiberim Presbyter Cardinalis 
WYSZYNSKI, Archiepiscopus Gnesnensis et Varsaviensis, Primas Poloniae.</p>
<p>&#8224; Ego BENIAMINUS titulo S. Vitalis Presbyter Cardinalis DE ARRIBA Y CASTRO, 
Archiepiscopus Tarraconensis.</p>
<p>&#8224; Ego FERDINANDUS titulo S. Augustini Presbyter Cardinalis QUIROGA Y 
PALACIOS, Archiepiscopus Compostellanus.</p>
<p>&#8224; Ego PAULUS AEMILIUS titulo S. Mariae Angelorum in Thermis Presbyter 
Cardinalis LEGER, Archiepiscopus Marianopolitanus.</p>
<p>&#8224; Ego VALERIANUS titulo S. Mariae in Via Lata Presbyter Cardinalis GRACIAS, 
Archiepiscopus Bombayensis.</p>
<p>&#8224; Ego IOANNES titulo S. Marci Presbyter Cardinalis URBANI, Patriarcha 
Venetiarum.</p>
<p>Ego PAULUS titulo S. Mariae in Vallicella Presbyter Cardinalis GIOBBE, S. R. 
E. Datarius.</p>
<p>&#8224; Ego ALOISIUS titulo S. Mariae Novae Presbyter Cardinalis CONCHA, 
Archiepiscopus Bogotensis.</p>
<p>Ego IOSEPHUS titulo S. Priscae Presbyter Cardinalis DA COSTA NUNES.</p>
<p>Ego HILDEBRANDUS titulo S. Sebastiani ad Catacumbas Presbyter Cardinalis 
ANTONIUTTI.</p>
<p>Ego EPHRAEM titulo S. Crucis in Hierusalem Presbyter Cardinalis FORNI.</p>
<p>&#8224; Ego IOANNES titulo S. Mariae de Aracoeli Presbyter Cardinalis LANDAZURI 
RICKETTS, Archiepiscopus Limanus, Primas Peruviae.</p>
<p>&#8224; Ego RADULFUS titulo S. Bernardi ad Thermas Presbyter Cardinalis SILVA 
HENRIQUEZ, Archiepiscopus S. Iacobi in Chile.</p>
<p>&#8224; Ego LEO IOSEPHUS titulo S. Petri ad Vincula Presbyter Cardinalis SUENENS, 
Archiepiscopus Mechliniensis-Bruxellensis.</p>
<p>Ego ALAPHRIDUS S. Mariae in Domnica Protodiaconus Cardinalis OTTAVIANI.</p>
<p>Ego ALBERTUS S. Pudentianae Diaconus Cardinalis DI JORIO.</p>
<p>Ego FRANCISCUS S. Caesarei in Palatio Diaconus Cardinalis BRACCI.</p>
<p>Ego FRANCISCUS S. Mariae in Cosmedin Diaconus Cardinalis ROBERTI.</p>
<p>Ego ARCADIUS Ss. Blasii et Caroli ad Catinarios Diaconus Cardinalis LARRAONA.</p>
<p>Ego FRANCISCUS Ss. Cosmae et Damiani Diaconus Cardinalis MORANO.</p>
<p>Ego GUILLELMUS THEODORUS S. Theodori in Palatio Cardinalis HEARD.</p>
<p>Ego AUGUSTINUS S. Sabae Diaconus Cardinalis BEA.</p>
<p>Ego FRATER MICHAEL S. Pauli Apostoli in Arenula Diaconus Cardinalis BROWNE.</p>
<p>Ego IOACHIM ANSELMUS S. Apollinaris Diaconus Cardinalis ALBAREDA.</p>
<p>&#8224; Ego STEPHANUS I SIDAROUSS, Patriarcha Alexandrinus Coptorum.</p>
<p>&#8224; Ego MAXIMUS IV SAIGH, Patriarcha Antiochenus Melchitarum.</p>
<p>&#8224; Ego PAULUS PETRUS MEOUCHI, Patriarcha Antiochenus Maronitarum.</p>
</font><b>
<p ALIGN="CENTER">VACATIO LEGIS</p>
</b><font SIZE="3">
<p align="left">Beatissimus Pater, pro modo approbata Constitutione &quot;de Sacra 
Liturgia&quot; statuit vacationem legis usque ad diem 16 februarii, anni 1964, 
dominicam primam Quadragesimae. Intra hoc tempus idem Beatissimus Pater statuet 
quando et quibus modis nova huius Constitutionis decreta in actum deducenda 
sint. Nemini itaque licet ante hoc tempus haec nova decreta per seipsum in actum 
deducere.</p>
<p ALIGN="RIGHT">&#8224; PERICLES FELICI<i><BR>Archiepiscopus tit. Samosatensis<br>
Ss. Concilii Secretarius Generalis</p>
</i></font>
<hr>
<p align="left">(1) <i>Missale romanum</i>, oratio super oblata dominicae IX 
post Pentecosten.</p>
<p align="left">(2) Cf. <i>Hebr</i> 13,14.</p>
<p align="left">(3) Cf. <i>Eph</i> 2, 21-22.</p>
<p align="left">(4) Cf. <i>Eph</i> 4,13.</p>
<p align="left">(5) Cf. <i>Is</i> 11,12.</p>
<p align="left">(6) Cf. <i>Io</i> 11,52.</p>
<p align="left">(7) Cf. <i>Io</i> 10,16.</p>
<p align="justify">(8) Cf. <i>Is</i> 61,1; <i>Lc</i> 4,18.</p>
<p align="left">(9) S. IGNATIUS ANTIOCHENUS, <i>Ad Eph.</i>, 7, 2: ed. F. X. 
FUNK, <i>Patres Apostolici</i>, I, Tubingae 1901, p. 218.</p>
<p align="left">(10) Cf. <i>1Tim</i> 2,5.</p>
<p align="left">(11) <i>Sacramentarium Veronense</i> (Leonianum): ed. C. 
MOHLBERG, Romae 1956, n. 1265, p. 162.</p>
<p align="left">(12) <i>Missale romanum</i>, Praefatio paschalis.</p>
<p align="left">(13) Cf. S. AUGUSTINUS, <i>Enarr. in Ps. CXXXVIII</i>, 2: <i>
Corpus Christianorum</i>, XL, Turnholti 1956, p. 1991 et oratio post secundam 
lectionem Sabbati sancti, in Missali Romano, ante instaurationem Hebdomadae 
sanctae.</p>
<p align="left">(14) Cf. <i>Mc</i> 16,15.</p>
<p align="justify">(15) Cf. <i>Act</i> 26,18.</p>
<p align="left">(16) Cf. <i>Rom</i> 6,4; <i>Eph</i> 2,6; <i>Col</i> 3,1; <i>2Tim</i> 
2,11.</p>
<p align="left">(17) Cf. <i>Io</i> 4,23.</p>
<p align="left">(18) Cf. <i>1Cor</i> 11,26.</p>
<p align="left">(19) CONC. TRID., Sess. XIII, 11 oct. 1551, Decr.<i> De ss. 
Eucharist.</i>, c. 5: CONCILIUM TRIDENTINUM, <i>Diariorum, Actorum, Epistolarum, 
Tractatuum nova collectio</i>, ed. Soc. Goerresianae, t. VII. <i>Actorum</i> 
pars IV, Friburgi Brisgoviae 1961, p. 202.</p>
<p align="left">(20) CONC. TRID., Sess. XXII, 17 sept. 1562, Doctr.<i> De ss. 
Missae sacrif.</i>, c. 2: CONCILIUM TRIDENTINUM, ed. cit., t. VIII. <i>Actorum</i> 
pars V, Friburgi Brisgoviae 1919, p. 960.</p>
<p align="left">(21) Cf. S. AUGUSTINUS,<i> In Ioannis Evangelium Tractatus </i>
VI, cap. I, n. 7: PL 35, 1428.</p>
<p align="left">(22) Cf. <i>Apoc</i> 21,2; <i>Col</i> 3,1; <i>Hebr</i> 8,2.</p>
<p align="left">(23) Cf. <i>Phil</i> 3,20; <i>Col</i> 3,4.</p>
<p align="left">(24) Cf. <i>Io</i> 17,3; <i>Lc</i> 24,47; <i>Act</i> 2,38.</p>
<p align="left">(25) Cf. <i>Mt</i> 28,20.</p>
<p align="left">(26) <i>Missale romanum</i>, postcommunio Vigiliae paschalis et 
dominicae Resurrectionis.</p>
<p align="left">(27) <i>Missale romanum</i>, oratio Missae feriae III infra 
octavam Paschae.</p>
<p align="left">(28) Cf. <i>2Cor</i> 6,1.</p>
<p align="justify">(29) Cf. <i>Mt</i> 6,6.</p>
<p align="justify">(30) Cf. <i>1Thess</i> 5,17.</p>
<p align="justify">(31) Cf. <i>2Cor</i> 4,10-11.</p>
<p align="left">(32) <i>Missale romanum</i>, oratio super oblata feriae II infra 
octavam Pentecostes.</p>
<p align="left">(33) S. CYPRIANUS, <i>De cath. eccl. unitate</i>, 7: ed. G. 
HARTEL, in CSEL, t. III, 1, Vindobonae 1868, pp. 215-16. Cf. Ep. 66, n. 8,3: ed. 
cit., t. III, 2, Vindobonae 1871, pp. 732-33.</p>
<p align="left">(34) Cf. CONC. TRID., Sess. XXII, 17 sept. 1562, Doctr. <i>De 
ss. Missae sacrif</i>., c. 8: CONCILIUM TRIDENTINUM, ed. cit., t. VIII, p. 961.</p>
<p align="left">(35) Cf. S. IGNATIUS ANTIOCHENUS, <i>Ad Magn</i>. 7; <i>Ad 
Philad</i>. 4; <i>Ad Smyrn</i>. 8: ed. F. X. FUNK, <i>cit</i>., I, pp. 236, 266, 
281.&nbsp;&nbsp;&nbsp; </p>
<p align="left">(36) Cf. S. AUGUSTINUS, <i>
In Ioannis Evangelium Tractatus</i> XXVI, cap. VI, n. 13: PL 35, 1613.</p>
<p align="left">(37) <i>Breviarium romanum</i>, 
In festo Sanctissimi Corporis Christi, ad II Vesperas, antiphona ad Magnificat.</p>
<p align="left">(38) Cf. S. CYRILLUS 
ALEX., <i>Commentarium in Ioannis Evangelium</i>, lib. XI, capp. XI-XII: PG 74, 
557-565, praesertim 564-565.</p>
<p align="left">(39) Cf. <i>1Tim</i> 
2,1-2.</p>
<p align="left">(40) Sess. XXI, <i>
Doctrina de Communione sub utraque specie et parvulorum</i>, capp. 1-3, cann. 
1-3: CONCILIUM TRIDENTINUM, <i>ed. cit</i>., t. VIII, pp. 698-699.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
</p>
<p align="left">(41) CONC. TRID., 
Sess. XXIV, Decr. <i>De reformatione</i>, cap. 1: CONCILIUM TRIDENTINUM, ed. 
cit., t. IX. <i>Actorum</i> pars VI, Friburgi Brisgoviae 1924, p. 969. Cf. <i>
Rituale romanum</i>, tit. VIII, c. II, n. 6.</p>
<p align="left">(42) Cf. <i>Eph</i> 
5,19; <i>Col</i> 3,16.</p></td>
												</tr> 
												
													</table>
										</td>
									</tr>
									
</TABLE>


</div>

</body>
</html>
